<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'><!-- internal INL dtd --><!ELEMENT b (#PCDATA)><!ELEMENT l (#PCDATA | b)*><!-- end of internal INL dtd -->]><TEI.2><!--<ENTRY id="i730"><teiHeader><fileDesc><titleStmt><title>Rose</title>
</titleStmt>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1350"/></interpGrp>
<interpGrp type="witnessYear_to"><interp value="1350"/></interpGrp>
<TITEL>Rose</TITEL>
<author>Hein van Aken</author>
<AARD>Rijm</AARD>
<BRON nr="K26">'s-Gravenhage, Koninklijke Bibliotheek, Bruikleen Koninklijke Akademie van Wetenschappen, XXIV</BRON>
<DATUM>1300-1350</DATUM>
<OMVANG>14412 verzen</OMVANG>
<BRON.OPM>De codex bevat in totaal 77 folia en per bladzijde 2 kolommen en 53 regels. In de codex komen naast de Rose (fol. 1-68v) nog de volgende teksten voor: de Roman van Cassamus (verkorte versie) (fol. 68v-77v) en de Frenesie (fol. 77v). Doordat het laatste blad uit het handschrift is gescheurd, is de laatste tekst niet volledig overgeleverd.</BRON.OPM>
<EDITIE>E. Verwijs (ed.): Die Rose van Heinric van Aken, met de fragmenten der tweede vertaling, van wege de Maatschappij der Nederlandsche Letterkunde te Leiden uitgegeven door dr. Eelco Verwijs. 'sGravenhage, 1868.</EDITIE>
<STATUS>Kritisch</STATUS>
<BRONMNW>1118 </BRONMNW>
<EDITIE.OPM>Als legger voor de editie gebruikte Verwijs het Haagse handschrift, waarbij hij de tekst soms naar de versie uit het Comburgse handschrift (Stuttgart, W&uuml;rttembergische Landesbibliothek, Cod. poet. et philol. fol. 22) aanpaste; zo laste hij uit Comburg in zijn tekst ook een honderdtal verzen in, die in zijn legger ontbraken: vs. 1134, 1157-58, 2848, 4185-86, 4879-80, 6759-62, 6879-80, 6987-94, 7111-14, 7439-40, 7759-60, 7853, 7893-94, 7999-8000, 8015-18, 8193-8216, 8291-92, 8375-80, 8489-90, 8825, 8925-26, 9193-94, 9247-48, 9423-24, 9629-30, 9763-64, 10035-36, 10433-34, 10697-98, 10741-42, 10751-52, 13776, 13853-54. De fout in de versnummering (bij de verzen 4390-4395 gaat het slechts om vier regels) is hier niet gecorrigeerd; de Comburgse versnummering, die door Verwijs naast de corresponderende verzen in de rechtermarge geplaatst werd, is hier achterwege gelaten.</EDITIE.OPM>
<BRONNEN>'s-Gravenhage, Koninklijke Bibliotheek, Bruikleen Koninklijke Akademie van Wetenschappen, XXIV</BRONNEN>
</fileDesc>
</teiHeader>
--><text>
<head type="title"><pb n="1"/>DIE ROSE</head>
<l><scribe id="A"/>Het seit menech, dat in drome</l>
<l>Niet el en es dan idele gome,</l>
<l>Logene ende ongewarechede;</l>
<l>Nochtan heeft men ter meneger stede</l>
<l n="5">Dicke die drome vonden waer</l>
<l>Ende die dinc gescien daer naer,</l>
<l>Alsi in drome waren gesien.</l>
<l>So wie dat wille houden in dien,</l>
<l>Dat ic doer ben ende sot,</l>
<l n="10">Ine houde drome niet over spot:</l>
<l>Men hefse dicke waer ondervonden,</l>
<l>Alse wi horen wel orconden</l>
<l>Enen auctoer, die Macrobes hiet,</l>
<l>(Hine houtse over logene niet)</l>
<l n="15">Die bescreef dat vision</l>
<l>Vanden coninc Scipion.</l>
<l>Te minen rechten XX jaren,</l>
<l>Alse minne neemt al sonder sparen</l>
<l>Van jongen lieden haren tsens,</l>
<l n="20">Doe lagic in een groet gepens</l>
<l>Op mijn bedde, ende wert bevaen</l>
<l>Met enen slape; also saen</l>
<l>So quam mi een droem te voren,</l>
<l>Dien gi hier selt mogen horen</l>
<l n="25">Van woerde te woerde ende anders niet,</l>
<l>En si algader so gesciet,</l>
<l>Gelijc die droem mi dede verstaen.</l>
<l>Dies gijt selt teer van mi ontfaen,</l>
<l>Salic u in Dietsche ontbenden</l>
<l n="30">Den droem, dien ghi al waer selt venden.</l>
<l>Ware vrouw ocht here die vrien woude,</l>
<l>Hoemen dit boec heten soude:</l>
<l>Die Rose seggic dat heten sal,</l>
<l>Want daer es in besloten al</l>
<l n="35">Die art van minnen geellike,</l>
<l>Die materie es scone ende rike.</l>
<l>Nu moete God onse Here geven,</l>
<l>Dat hare, daer ict dore opheven</l>
<l>Hebbe, moete behagen alsoe,</l>
<l n="40">Dat sijt ontfa, so waer ic vroe;</l>
<l>Want icse vor al die werelt minne:</l>
<l>Hets recht, want sijs Rose van minen sinne.</l>
<l><edition n="2"/>In minen drome, daer ic in lach,</l>
<l>Dochte mi dat ic die werelt sach</l>
<l n="45">Scone versiert ende al vergroit,</l>
<l>Die alden winter was vermoit,</l>
<l>Ende dat was in Meyes tide,</l>
<l>Dattie voglen waren blide.</l>
<l>Die bome worpen nuwe blat;</l>
<l n="50">Die erde wart van dauwe nat,</l>
<l>Die den winter verdort stoet:</l>
<l>Si acht nu wel lettel goet</l>
<l>Wat hare die felle winter weet,</l>
<l>Maer parert hare nu gereet,</l>
<l n="55">Ende gaet hare behagelike versieren.</l>
<l>Si maect van meneger manieren</l>
<l>Cleder, meer dan C paer,</l>
<l>Van cruden, van blomen, dats waer.</l>
<l>Roede, gelu, wit ende groene:</l>
<l n="60">Si siert hare in allen doene.</l>
<l>Die voglen singen menechfoude,</l>
<l>Die dore des felles winters coude</l>
<l>Hebben in bedwange gelegen,</l>
<l>Die hebben nu te lange geswegen;</l>
<l n="65">Beide nachtegale ende calandren,</l>
<l>Die papegay oec metten andren</l>
<l>Die singen menegerande noten,</l>
<l>Daer si sitten met haren roten.</l>
<l>In desen tiden souden minnen</l>
<l n="70">Die jonge lieden in alle sinnen</l>
<l>Dore den oversoeten tijt,</l>
<l>Die danne es in die werelt wijt:</l>
<l>Hi es al te hart ende vol van nide.</l>
<l>Die niet en mint in desen tide.</l>
<l n="75">In desen tide so was dat icke</l>
<l>Lach ende droemde een lanc sticke.</l>
<l>mi dochte alsoe daer ic lach,</l>
<l>Dat het vroech was ane den dach,</l>
<l>Ende ic stont op sonder vernoyen,</l>
<l n="80">Ende ginc mi cledren ende scoyen,</l>
<l>Ende dwoech mine hande mede.</l>
<l>Ute enen ziede dat ic doe dede</l>
<l>Een cleine zelverijn naeldekin,</l>
<l>Dat zuverleker nine mochte sijn.</l>
<l n="85">Doe vessemdic die naelde saen,</l>
<l>Ende bem dus uter stat gegaen,</l>
<l>Allene, bestende mine mouwen,</l>
<l>Om dat ic horen woude ende scouwen</l>
<l>Der voglen zanc, die menechfoude</l>
<l n="90">Sere songen achter woude.</l>
<l>Om den zoeten nuwen tijt</l>
<l>Soe hadden si so groet delijt,</l>
<l>Dat si sere te stride songen,</l>
<l>Elkerlic na sire tongen.</l>
<l n="95">Dus gingic na haren zanc</l>
<l>Horende, ende mine dochte niet lanc</l>
<l>Dien wech, dien ic ginc hene sciere.</l>
<l>Ic quam gaende op ene riviere,</l>
<l>Die neven eenre heide stoet.</l>
<l n="100">Doe quam mi in minen moet,</l>
<l>Dat ic mi woude daer gaen meyen</l>
<l>Op die riviere in die valeyen,</l>
<l><edition n="3"/>Die alse een carstael was claer</l>
<l>Ende couder oec, weet vor waer,</l>
<l n="105">Danne wesen mochte enege fonteine.</l>
<l>Een lettel minderre dan die Seine</l>
<l>Was die riviere sekerlike.</l>
<l>Si quam gelopen dapperlike</l>
<l>Van enen berge die daer stoet.</l>
<l n="110">Mi donct dat in minen moet,</l>
<l>Dat ic niene hadde gesien</l>
<l>Die riviere in allen dien,</l>
<l>Dat ic in mi gemerken conde,</l>
<l>Die scoenre was tote op dien gronde,</l>
<l n="115">No so fijn noch so claer.</l>
<l>Doe gingic hare een [deel] bet naer</l>
<l>Om te dwane mijn anscijn</l>
<l>Daer in ende die hande mijn.</l>
<l>Doe sagic den gront altemale</l>
<l n="120">Gepaveit met stenen wale.</l>
<l>Die stat was scone in alre wijs,</l>
<l>Het sceen een erdersce paradijs,</l>
<l>So wel behagede mi die stat.</l>
<l>Die praierie was oec nat</l>
<l n="125">Van soeten coelen dauwe.</l>
<l>Die stat besagic harde nauwe,</l>
<l>Want si mi behagede wale.</l>
<l>Doe gingic al twater tale</l>
<l>Mi meyende in die praierie,</l>
<l n="130">Diere gelike en sagic nie.</l>
<l>Doe ic een luttel hadde gegaen,</l>
<l>Sagic vore mi een vergier staen,</l>
<l>Dat groet was ende harde wijt;</l>
<l>Oec waest gesloten ende gevrijt</l>
<l n="135">Met starken ende met hogen muren,</l>
<l>Wel gehouwen met figuren,</l>
<l>Ende met beelden gescreven wale,</l>
<l>Daer ic u gerne altemale</l>
<l>Die figuren ave verseide,</l>
<l n="140">Constic met eneger behendicheide;</l>
<l>Na dien dat si mi gedaen</l>
<l>Dochten, salic doen verstaen.</l>
<l>Die irste beelde hiet Haettie,</l>
<l>Die geweest heft oit ende ie</l>
<l n="145">Van ernessen dat irste begin.</l>
<l>Verbolgen stoetse in haren sin;</l>
<l>Sere bedect ende harde fel</l>
<l>So sceen die ymagene wel.</l>
<l>Sine was niet te gereke wale,</l>
<l n="150">Mare ontsent sceen soe altemale.</l>
<l>Soe hadde int voerhoet menege lese,</l>
<l>Ende opgescurst was hare die nese;</l>
<l>Lelec was si ende verronst mede.</l>
<l>Si stoet verwimpelt daer ter stede</l>
<l n="155">Met enen doke onsuverlike.</l>
<l>Neven hare stont sekerlike</l>
<l>Ene ymagene anders gedaen:</l>
<l>Boven hare so sagic staen</l>
<l>Haren name, dien ic las,</l>
<l n="160">Dattie beelde geheten was</l>
<l>Felheit, ende een ander mede</l>
<l>Stoet daer op ander side tere ander stede,</l>
<l>Die geheten was Dorperheit.</l>
<l>Si hadde al selke lelecheit</l>
<l n="165">Alse daden die vorste beide.</l>
<l>Groet sceen wel hare quaetheide;</l>
<l>Si sceen oec wel vol hovarden</l>
<l>Ende quaet sprekende ende vol onwarden.</l>
<l>Wel conste hi betrecken entrouwen,</l>
<l n="170">Die selke beelde conste houwen,</l>
<l>Want wel sceent ane haren gemake,</l>
<l>Dat was ene dorpre sake</l>
<l><edition n="4"/>Ende een wijf al vol onneren,</l>
<l>Die hare ter doget mine wilt keren.</l>
<l n="175">Hier na sagic gehouwen daer</l>
<l>Ende betogen, dat was waer,</l>
<l>Giricheit, die niet en geeft,</l>
<l>Machse, den dach datse leeft.</l>
<l>Dese es die den lieden doet</l>
<l n="180">Over een vergaderen tgoet,</l>
<l>Ende perssemen leert ende vorcopen,</l>
<l>Ende vergaderen tgelt met hopen;</l>
<l>Dits die gene die doet stelen</l>
<l>Den dief, die bi sire kelen</l>
<l n="185">Wert gehangen ter meneger stat;</l>
<l>Dese es oec die toebringet dat,</l>
<l>Datmen den lieden rovet thare;</l>
<l>Dese maect oec openbare</l>
<l>Groete gedingen ende sware.</l>
<l n="190">Oec maect si menigen makelare,</l>
<l>Die beide heren ende vrouwen</l>
<l>Hare goet afsteken met ontrouwen,</l>
<l>Ende hare erfenesse doen vercopen,</l>
<l>Om dat sijt te gadere hopen.</l>
<l n="195">Lelec was dese beelde gedaen:</l>
<l>Si sat, alse die mochte staen</l>
<l>Qualec, ende beidde harre bringren</l>
<l>Met crommen handen ende met vingeren,</l>
<l>Want hare herte na el en stoet</l>
<l n="200">Dan nader andre liede goet.</l>
<l>Dits dat haren sin verteert,</l>
<l>Want sijt vore alle dinc begeert.</l>
<l>Naest Giricheit stoet</l>
<l>Vrecheit, die oec begert dat goet.</l>
<l n="205">Sie was mager ende bleec;</l>
<l>Enen doden si bat geleec</l>
<l>Van hongere dan iemen el.</l>
<l>Het sceen an hare varuwe wel</l>
<l>Dat si luttel goet verteerde</l>
<l n="210">Maer altenen den penninc geerde.</l>
<l>Sie ondersperde dicke hare kele:</l>
<l>Sie soep wellinge van gerstinen mele</l>
<l>Niet so vele dat hare besloet.</l>
<l>Sine at niet el dan gerstijn broet,</l>
<l n="215">Ende tallen dien dat si nochtan</l>
<l>So mager was, sone hadsi an</l>
<l>Mar enen roc, die menich gat</l>
<l>Hadde, die te meneger stat</l>
<l>Was geboet met ouden doken.</l>
<l n="220">Men hadde lange moegen soken</l>
<l>Eermen vonden hadde die vloe:</l>
<l>Hi was tegleden alsoe.</l>
<l>Op een recke bi haerre siden</l>
<l>Hinc een mantel van ouden tiden</l>
<l n="225">Ende van brunette een rockelkin,</l>
<l>Dat niet bloeter en mochte sijn.</l>
<l>Ic segge u in warger dinc,</l>
<l>Dattie mantel, die daer hinc,</l>
<l>Met bonten gevodert nine was,</l>
<l n="230">Maer die vodre, geloeft mi dat,</l>
<l>Was lammerin, out ende swart,</l>
<l>Swaer te dragene ende hart.</l>
<l>Si haddene wel gehadt X jaer,</l>
<l>Maer selden droechsine, dat es waer,</l>
<l n="235">Want int herte hadt hare geten</l>
<l>Een gat, haddi iet versleten;</l>
<l>Want haddi gewesen quaet,</l>
<l>Eer Vrecheit, dat verstaet,</l>
<l>Enen nuwen hadde gecregen,</l>
<l n="240">Hadde sire lange sonder gelegen.</l>
<l><edition n="5"/>Vrecheit so hilt in die hande</l>
<l>Ene borse met enen starken bande,</l>
<l>Die si harde vaste sloet;</l>
<l>Sie en warre om gene noet,</l>
<l n="245">Die si hadde, daer toe gegaen.</l>
<l>Selden was die borse ondaen</l>
<l>Omme enege becommerthede,</l>
<l>En ware of sire iet in dede.</l>
<l>Daer na so stoet vort betogen</l>
<l n="250">Nidicheit, die noit in hogen</l>
<l>En wart om dinc die si vernam,</l>
<l>Si[ne] wart altoes erre ende gram,</l>
<l>Ende vertoech alle scaden.</l>
<l>Niet en stoet hare bat in staden</l>
<l n="255">Dan alsi enen goeden man</l>
<l>Sach comen toren ende lachter an,</l>
<l>Ocht oec enich swaer verlies:</l>
<l>Sere verblidde si hare dies.</l>
<l>Ocht alsi enich geslachte sach,</l>
<l n="260">Dat oit vorbare te wesene plach,</l>
<l>Vallen ochte te nieute gaen,</l>
<l>Daer omme so verblijdde si saen,</l>
<l>Ende hads feeste ende groet spel:</l>
<l>So quaet was si ende so fel.</l>
<l n="265">Maer alsi sach enen man,</l>
<l>Die ere ende goet gewan</l>
<l>Met duechden ende met behendichede,</l>
<l>Ochte met enichgerande wijshede,</l>
<l>Dat gave hare sware avonture.</l>
<l n="270">Nidicheit heeft selke nature,</l>
<l>Dat si te niemene en draget minne.</l>
<l>So fel es si in haren sinne,</l>
<l>Sine heeft maech dien si vrient si;</l>
<l>Noch haren vader, gelovets mi,</l>
<l n="275">En woudse dat gesciede goet,</l>
<l>Sie en soude in haren moet</l>
<l>Hebben toren ende leet.</l>
<l>Dat si dus quaet es ende dus wreet,</l>
<l>Dat loent si haer selven al;</l>
<l n="280">Alse iemene gesciet goet geval,</l>
<l>Waent si altemale ontsinnen,</l>
<l>Ende edt van rouwen hare herte binnen.</l>
<l>Si es die niemen goeds en an;</l>
<l>Men vint en genen so goeden man</l>
<l n="285">Niewerinc te gere stat,</l>
<l>Mochte si wel, si en dade dat,</l>
<l>Dat hi te groten scanden quame,</l>
<l>Ende lachter hadde ende blame:</l>
<l>So quaderhande so es si</l>
<l n="290">Ende so vol venins daer bi.</l>
<l>Ic sach daer Nidicheits figure</l>
<l>Hebben ene leleke faiture:</l>
<l>Lelec sachse, dat weet wel,</l>
<l>Alse die nidich was ende fel.</l>
<l n="295">An hare mestont harde vele:</l>
<l>Si sach beide losch ende scele;</l>
<l>Niemene en mochse besien wale;</l>
<l>Hare een oge loecse telken male</l>
<l>Van groter felheit dien si droech,</l>
<l n="300">Die es te vele ende meer dan gnoech.</l>
<l>Na Nidicheit so stoet verheven</l>
<l>Serecheit ende wel bescreven.</l>
<l><edition n="6"/>Ane hare varuwe so sceen gnoech</l>
<l>Dat si rouwe int herte droech.</l>
<l n="305">Si was gelu ende bleec;</l>
<l>Van varuwen si wel geleec</l>
<l>Ende van gedanen Giricheiden:</l>
<l>Si was elu van magerheiden,</l>
<l>Ende van onwillen, die si sach,</l>
<l n="310">Verswinde hare herte nacht ende dach.</l>
<l>Noit en was martelare</l>
<l>In tormente also sware,</l>
<l>Noch in erscap also groet,</l>
<l>Noch in so over groete noet,</l>
<l n="315">Alse Sericheit hebbende sceen.</l>
<l>Si weende ende droefde al in een,</l>
<l>Ende sine woude hare vertroesten niet,</l>
<l>So wat feesten dat si siet.</l>
<l>Si sceen wale eene sericge sake,</l>
<l n="320">Ende die sere leefde met ongemake.</l>
<l>Sie wranc hare hande ende trac haer haer;</l>
<l>Sie dreef harde groet mesbaer.</l>
<l>Hare cledre waren harde quaet,</l>
<l>Want si hadse, dat verstaet,</l>
<l n="325">Met haren handen gescoert ontwee.</l>
<l>Te moede was hare altoes wee;</l>
<l>Haer haer hadsi uutgetrocken,</l>
<l>Dat lach bi hare met groten locken.</l>
<l>Hare luste luttel enich spel,</l>
<l n="330">Soe rouwich sceense ende so fel;</l>
<l>Feeste te makene was hare ommare,</l>
<l>Want spel ende rouwe sijn contrare.</l>
<l>Hierna stont Outheit betogen,</l>
<l>Lelic ende sere gebogen,</l>
<l n="335">Harde cranc ende sere verrompen,</l>
<l>Ende enen voet wel gecrompen</l>
<l>Van dien dat si te sine plach.</l>
<l>Si nam af nacht ende dach,</l>
<l>Beide van sinne ende van wijsheden,</l>
<l n="340">Ende hare scoenheit was al leden.</l>
<l>Si was alse wit van hare</l>
<l>Alse ocht si gebloit al ware.</l>
<l>Al verdroget so was hare lijf,</l>
<l>Ende hadde van coude die handen stijf.</l>
<l n="345">Vol ronsen so was hare die huut;</l>
<l>Tmos wies hare ten oren uut.</l>
<l>Hare tanden waren uut gemene</l>
<l>Gevallen, sonder een allene,</l>
<l>Die groet was ende voren oec stoet.</l>
<l n="350">Sie en ware niet enen voet</l>
<l>Sonder hare potente gegaen:</l>
<l>Hare macht was hare also ontgaen.</l>
<l>Die tijt die noit en gelach,</l>
<l>Maer die gaet nacht ende dach,</l>
<l n="355">Sonder rusten hi hene gaet,</l>
<l>Al dunct ons dat hi stille staet</l>
<l>Ende in enen poente duren;</l>
<l>Hi gaet met tiden ende met uren,</l>
<l>Ende lijt sonder keren weder,</l>
<l n="360">Gelijc dat twater vallet neder,</l>
<l>Ende dies dropel weder en keert:</l>
<l>Aldus es oec die tijt geleert.</l>
<l>Jegen den tijt en mach niet duren</l>
<l>Yser no borech met hogen muren;</l>
<l n="365">Die tijt die verteert al.</l>
<l>Wat dat leeft, groet ende smal,</l>
<l>Heeft die tijt oec opgevoedt,</l>
<l>Ende die tijt hi verdoedt.</l>
<l><edition n="7"/>Die tijt sent alle dinc ter mouden.</l>
<l n="370">Die tijt dede onse vorderen ouden,</l>
<l>Die tijt doet vulen alle dinc,</l>
<l>Die tijt out keyser ende coninc,</l>
<l>Oec sal si ouden doen ons allen</l>
<l>Diet doet en doet [ons] tirsten vallen.</l>
<l n="375">Die tijt, die breect dit ende tgene,</l>
<l>Hadde so versoft dese oude quene,</l>
<l>Dat si en wiste wat si dede:</l>
<l>Sie was in hare irste kintshede.</l>
<l>Ic wille wel geloven das,</l>
<l n="380">Alsi in haren poente was,</l>
<l>Datsi hadde wijsheit ende sin,</l>
<l>Maer nu sceen sijs hebben min.</l>
<l>Versoft was si in hare gedane;</l>
<l>Ene cappe hadde si ane,</l>
<l n="385">Ene sware ende ene oude,</l>
<l>Wel gevodert jegen tcoude,</l>
<l>Want ouden lieden, dat es waer,</l>
<l>Gaet een cleine coude naer.</l>
<l>Ene andre beelde daerna stoet.</l>
<l n="390">Na dat mi dochte ende ict verstoet,</l>
<l>Was si Papelardie geheten:</l>
<l>Dat sijn lieden, wildijt weten,</l>
<l>Die hem tonen van buten goet</l>
<l>Ende quaetheit dragen in den moet.</l>
<l n="395">Sie sijn helich van gelate</l>
<l>Ende vensen hem al met barate.</l>
<l>Anders so toent hare anscijn</l>
<l>Dan hare herte binnen sijn.</l>
<l>Simpelic was deze beelde bescreven</l>
<l n="400">Na een wijf, die was begeven</l>
<l>In een zwaer religioen:</l>
<l>Si droech twee gebondene scoen,</l>
<l>Enen zoutre hilt si in die hant.</l>
<l>Het sceen dat si elken sant</l>
<l n="405">Aneriep met groter innecheiden.</l>
<l>Sone helt hare twint met behagelheiden,</l>
<l>Maer gode gewerke altoes tanegane,</l>
<l>Ende ene hare droech si ane</l>
<l>Alder naest haerre huut,</l>
<l n="410">Die si dede selden uut.</l>
<l>Van vastene was si bleec ende vale,</l>
<l>Alse of si doet ware altemale.</l>
<l><edition n="8"/>An hare sceen in alre wijs,</l>
<l>Dat hare die porte int paradijs</l>
<l n="415">Altemale ware ontaen,</l>
<l>Ende sire gereet mochte ingaen;</l>
<l>Want dus gedane lieden plien,</l>
<l>Alse wie in die ewangelien sien</l>
<l>Gescreven, dat si hare anscijn</l>
<l n="420">Mager houden, omdat si sijn</l>
<l>Willen geprijst vanden lieden,</l>
<l>Om dat si goeden dach ontbieden</l>
<l>Om ene cleine idele glorie,</l>
<l>Die hem verblijdt die memorie.</l>
<l n="425">Tachterste stoet gescreven daer</l>
<l>Aremoede, dat es seker waer,</l>
<l>Dat emmer dat onwerste si;</l>
<l>Want hem so coemt node iemen bi.</l>
<l>Om hare hadde si enen zac;</l>
<l n="430">Honger, coude ende ongemac</l>
<l>Hadsi ende menege scamelhede:</l>
<l>Om niet so dede si menege bede.</l>
<l>Altoes so croep si achterwart,</l>
<l>Want si en es met niemene waert.</l>
<l n="435">Metter kele was si ontwonden.</l>
<l>So stoet van daer die andre stonden</l>
<l>Achter verre een groet stucke.</l>
<l>Die arme heeft selden gelucke:</l>
<l>Achter es hi altoes gesteken.</l>
<l n="440">Arm man mach wale spreken,</l>
<l>Dat dure si vermaledijt,</l>
<l>Ende die wile ende die tijt,</l>
<l>Dat hi nie wart geboren,</l>
<l>So menichge onwerde moet hi horen.</l>
<l n="445">Selden heeft hi an goet cleet:</l>
<l>Hem sijn scoeen oec ongereet;</l>
<l>Selden eet hi ende drinket wale;</l>
<l>Verstoten es hi altemale.</l>
<l>Dus waren die beelden daer gehouwen</l>
<l n="450">Ende wel betrocken, bi mire trouwen,</l>
<l>Beide in goude ende in lasur,</l>
<l>Die daer stoeden inden muer.</l>
<l>Hoge was die muer ende ront,</l>
<l>Ende vaste besloten, ende stont</l>
<l n="455">Om een vergier alse ene hage,</l>
<l>Daer en was noit te genen dagen</l>
<l>In comen scapre no vilein.</l>
<l>Het was so over scone een plein,</l>
<l>Dat ics hem van goeden sinne</l>
<l n="460">Hadde gedanct, die mi daer inne</l>
<l>Hadde gelaten sonder scade,</l>
<l>Ochte bi ledren ochte bi graden,</l>
<l>Want ict wel houde overdien,</l>
<l>Dat meerre feeste noit gesien</l>
<l n="465">Niewerinc en wart in engeen lant,</l>
<l>Alse men inden vergiere vant.</l>
<l>Noit en was so suete stat,</l>
<l>No daer die vogle songen bat,</l>
<l>Noch oec maecten meerre geluut;</l>
<l n="470">Daer was in joie ende deduut.</l>
<l>Van cruden, van boemen alle manieren</l>
<l>Waren binnen dien vergiere.</l>
<l>Die stat sceen so lievelike,</l>
<l>Dat man en es in erderike,</l>
<l n="475"><pb n="9"/> Hine soude verbliden, ware hire bi;</l>
<l>Ende ic selve, gelovets mi,</l>
<l>Wasser af verblidet alsoe,</l>
<l>Ende int herte worden soe vroe,</l>
<l>Dat ic niet C en name</l>
<l n="480">Vore dat ic daer binnen en quame.</l>
<l>Doen ic den sueten zanc verstoet,</l>
<l>Viel mi stappans inden moet,</l>
<l>Hoe dat ic den raet gesochte,</l>
<l>Dat icker binnen comen mochte,</l>
<l n="485">Bi wat engiene, bi wat liste,</l>
<l>Want ic no porte no dure en wiste;</l>
<l>Noch niemen sone was mi bi,</l>
<l>Die den wech mochte wisen mi;</l>
<l>Want allene wasic daer,</l>
<l n="490">Dies was mi dat herte swaer.</l>
<l>Doch bedochtic tachterste dat,</l>
<l>Dat noit en was so scone stat,</l>
<l>Noch so delisieuser mede,</l>
<l>Daer en ware ane teneger stede</l>
<l n="495">Ochte dore, ochte wiket,</l>
<l>Daermen in mochten comen met.</l>
<l>Dus gingic pensende lange ure,</l>
<l>Ende besach die hoge mure</l>
<l>Ende dat porprijs dat vaste sceen.</l>
<l n="500">So lange gingic dat ic een</l>
<l>Wiketkin vant harde clene.</l>
<l>Niewerinc danne daer alle[ne]</l>
<l>Mochtemen daer comen binnen.</l>
<l>Twiket was in allen sinnen</l>
<l n="505">Vaste besloten met hameiden;</l>
<l>Daer cloppedic voren sonder beiden,</l>
<l>Ende riep lude ende stiet,</l>
<l>Ende danne horctic, ochtemen iet</l>
<l>Daer binnen horde dat ic stiete,</l>
<l n="510">Ende iemene quam die mi in liete.</l>
<l>Doe hoerdic dat quam gegaen</l>
<l>Ene maget, was wel gedaen,</l>
<l>Die mi dat wiket ontdede</l>
<l>Welgemaect had si die lede:</l>
<l n="515">Haer haer scone, kersp ende blont,</l>
<l>Ende rosenroet hadde si den mont;</l>
<l>Hare vorehoeft slecht ende ront die kinne,</l>
<l>Daer een clene dal stont inne;</l>
<l>Hare ogen lachende ende fijn</l>
<l n="520">Ende claerre vele danne een robin;</l>
<l>Hare nese recht, dat wale sit;</l>
<l>Hare tande alse yvorijn wit,</l>
<l>Geset effene ende clene;</l>
<l>Hare adem suete ende rene;</l>
<l n="525">Hare kele was wit ende scone:</l>
<l>Henne es wijf onder dien trone,</l>
<l>Die scoenre hals droech openbare,</l>
<l>Ende so slecht, alse ocht hi ware</l>
<l>Gepoliceert al overal.</l>
<l n="530">Si was lanc, in midden smal,</l>
<l>In wane niet datmen tere stonde</l>
<l>Wijf in al die werelt vonde,</l>
<l>Die twint mochte geliken iet</l>
<l>Der scoenre maget, die mi inliet.</l>
<l n="535">Van perlen hadsi enen hoet</l>
<l>Op hare hoeft, die hare wel stoet,</l>
<l><edition n="10"/>Ende boven den hoede, die wi nomen,</l>
<l>Droech si enen al van blomen</l>
<l>Ende van rosen, diemen daer vant.</l>
<l n="540">Enen spegel hadsi in die hant,</l>
<l>Ende enen cam hadsi oec daer,</l>
<l>Daer si met hare scone haer</l>
<l>Kimde ende leide behagelike.</l>
<l>Hare mouwen waren fraielike</l>
<l n="545">Met enen drade toe getoegen,</l>
<l>Die en ploiden noch en bogen.</l>
<l>Dies si hare hande hoeden woude</l>
<l>Jegen die sonne ende iegen die moude,</l>
<l>So hadde die scone angedaen</l>
<l n="550">Twee witte handscoen, die haer wel staen,</l>
<l>Ende diere cleder ende rike,</l>
<l>Datmen nine vonde hare gelike,</l>
<l>Daer menich guldine stripe in gaet</l>
<l>Ende menich scone rikelic naet.</l>
<l n="555">Sine hadde te doene ander sake</l>
<l>Dan si haer selven behagel make.</l>
<l>Doe mi die maget aldus die dore</l>
<l>Ontsloten hadde, daer ic stont vore,</l>
<l>Doe seidics hare groten danc.</l>
<l n="560">Ende vragede hare eer iet lanc</l>
<l>Hoe dat si geheten ware.</l>
<l>Si antworde mi openbare</l>
<l>Wel hovesscelike ende seide:</l>
<l>"Ic doe mi heten Ledicheide;</l>
<l n="565">Inne hebbe te doene anders niet</l>
<l>Dan mi pareren, alse gi siet.</l>
<l>Nemmer sone begeric el</l>
<l>Dan te sine in bliscap ende in spel.</l>
<l>Edel wijf bem ic ende rike,</l>
<l n="570">Ende bem oec harde heimelike</l>
<l>Dedute, die frai es ende scone,</l>
<l>Die uten lande van Babilone</l>
<l>Die bome dede bringen hier,</l>
<l>Die hier staen in dit vergier.</l>
<l n="575">Doe die bome becleven waren,</l>
<l>Dedi desen muer te waren</l>
<l>Maken al omme dit porprijs,</l>
<l>Daer en vroes noit binnen yes;</l>
<l>Ende die beelden oec daer mede</l>
<l n="580">Dedi elke maken na haren zeden,</l>
<l>Die gi saget daer buten staen,</l>
<l>Die lelic sijn ende ongedaen.</l>
<l>Menichwerven coemt hi hier</l>
<l>Hem meyen in dit scone vergier</l>
<l n="585">Met sinen lieden, die comen mede,</l>
<l>Die altoes leven in blijthede.</l>
<l>Nu stappans es Deduut hier binnen,</l>
<l>Om te horne in allen sinnen</l>
<l>Den zanc vanden nachtegale</l>
<l n="590">Ende van andren voglen also wale,</l>
<l>Die vreemde sijn en onbekent.</l>
<l>Ic weet wel datmen niet ne vent</l>
<l>Soe scoene stat in erderike,</l>
<l>Dies coemt hi hier dagelike</l>
<l n="595">Met sinen lieden te hebbene spel,</l>
<l>Ende dien zanc te horne wel,</l>
<l>Dat elc vogelkin hier singet.</l>
<l>Scoenre volc dan hi oec bringet</l>
<l>En vondemen niet, no haer gelike,</l>
<l n="600">Nieweren in al erderike."</l>
<l>Doen ic Ledicheiden tale</l>
<l>Hadde verstaen wel altemale,</l>
<l><edition n="11"/>Badic hare dore hoveschede,</l>
<l>Dat si mi die scone stede</l>
<l n="605">Liete besien ende binnen gaen,</l>
<l>Ende die bome diere instaen,</l>
<l>Ende Dedute den groten here,</l>
<l>Die te prisene es so sere.</l>
<l>Die scone, die was al vol genaden,</l>
<l n="610">Sprac met sinne ende met staden:</l>
<l>"Gi mocht wel hier binnen comen,</l>
<l>En wert u niet bi mi benomen."</l>
<l>Sonder letten gingic doe inne</l>
<l>Met enen harden bliden sinne,</l>
<l n="615">Want mi dochte sekerlike,</l>
<l>Dat ic was in hemelrike,</l>
<l>So overscone dochte mi die stat.</l>
<l>Ine horde voglen noit singen bat</l>
<l>Dan icse horde singen daer</l>
<l n="620">Met sueten stemmen ende claer,</l>
<l>Dat ic des der waerheit lie,</l>
<l>Dat nie so suete melodie</l>
<l>En was gehort van genen mensce,</l>
<l>Dat ic daer horde wel te wensce.</l>
<l n="625">Die vogle zanc, die daer was groet,</l>
<l>Dede dat mi die herte verscoet</l>
<l>Ende verblijdde altemale;</l>
<l>Ine was noit, dat weet ic wale.</l>
<l>So verblijdt no so in hogen,</l>
<l n="630">Noch so jolijs no so vermogen.</l>
<l>Doe dochte mi wel dat Ledicheit,</l>
<l>Die mi in dese weeldicheit,</l>
<l>In dese bliscap, hadde geleit,</l>
<l>Alte wale hadde bereit,</l>
<l n="635">Dat icse haer danken sal mijn leven</l>
<l>Getrouwelike ende sonder begeven,</l>
<l>Ende met herten bliven hare vrient,</l>
<l>Dies si mi so wale hadde gedient;</l>
<l>Want si mi ontsloet twiket,</l>
<l n="640">Daer ic in die weelde quam met.</l>
<l>Vort so willic u vertellen</l>
<l>Van Dedute, van sinen gesellen,</l>
<l>Sonder mi te makene diere,</l>
<l>Entie scoenheit vandien vergiere,</l>
<l n="645">Deen na dandre, dat voget wale;</l>
<l>Ine maget niet seggen tenen male</l>
<l>Sconen dienst ende sueten te waren</l>
<l>Daden hem die vogle die daer waren</l>
<l>Met sange van al te sueter minnen,</l>
<l n="650">Daer men delijts mochte vele bekinnen.</l>
<l>Hoge ende nedre met haren stemmen</l>
<l>Daden si hare noten clemmen:</l>
<l>Sueter no scoenre melodie</l>
<l>En horde man met oren nie.</l>
<l n="655">Alsic aldus dit hadde gehort,</l>
<l>Gingic een luttelkin bet vort</l>
<l>Dedute te siene ende sijn affere,</l>
<l>Want mijn herte hads groten gere.</l>
<l>Doe quamic in enen pat,</l>
<l n="660">Daer in lach menich bloemkins blat;</l>
<l>In wederside was hi beloken</l>
<l>Met cruden, die wale ende soete roeken.</l>
<l>Onverre gingic, dat was waer,</l>
<l>Ic en vant Dedute daer</l>
<l n="665">Op een plain, dat was so scone,</l>
<l>Dat geliken mochte den trone:</l>
<l>Tien sconen plaine quamic gegaen.</l>
<l>Daer sagic volc so wel gedaen,</l>
<l><edition n="12"/>Dat mi dochte wonder wesen,</l>
<l n="670">Waer hi [so] scone uitgelesen</l>
<l>Lieden vant sonder gelike:</l>
<l>Het scenen ingle uut hemelrike,</l>
<l>Also scoene so dochten si mi.</l>
<l>An enen dans so gingen si.</l>
<l n="675">Ene vrouwe, die Bliscap hiet,</l>
<l>Sanc daer voren een nuwe liet,</l>
<l>Met sueter stemmen sijt uteleide.</l>
<l>Dieus! ho wels hare noten seide</l>
<l>Ende die woerde mede daer af;</l>
<l n="680">Ende dien voet ho wel sine gaf,</l>
<l>En mochte u vertellen tonge;</l>
<l>Want si verblijdden oude ende jonge.</l>
<l>Hare stemme si was claer ende soete,</l>
<l>Scone gincsi op hare voete.</l>
<l n="685">Altoes so was dese vrouwe</l>
<l>Gewone te sine sonder rouwe.</l>
<l>Ende telken danse so sanc si</l>
<l>Emmer tirst, gelovets mi,</l>
<l>Want so sanc wale van naturen.</l>
<l n="690">Daer mochtemen sien die voete ruren</l>
<l>Ende effene gaen in groene gars,</l>
<l>Daert utermatene scone was.</l>
<l>Daer waren vedelen ende sitolen,</l>
<l>Ende meesterren van goeder scolen</l>
<l n="695">Met tambusen ende met fluten,</l>
<l>Ende met harpen ende met luten,</l>
<l>Ende met timbren ende met tamburen:</l>
<l>Et soude mi warden sere te suren,</l>
<l>Eer ic gedaede verstaen,</l>
<l n="700">Hoe scone dat [si] die timbren slaen</l>
<l>Ende op dien dume lopen doen.</l>
<l>Daer was gehouden menich bordoen,</l>
<l>Ende noten gesongen van Lorain:</l>
<l>Die feeste was daer groet int plain.</l>
<l n="705">Nu willic u vort seggen al uut</l>
<l>Wat daer dede mijn here Deduut.</l>
<l>Hi dede daer in dansen comen</l>
<l>Twee mageden, ine hebbe niet vernomen</l>
<l>In die warelt, wane ic, nie</l>
<l n="710">Scoenre, behagelre dan waren die.</l>
<l>Sie quamen in haren roc al bloet;</l>
<l>Gelu ende kersp hadden si dat hoet,</l>
<l>Daer op stonden twee hodekine,</l>
<l>Scone ende claer Alexandrine;</l>
<l n="715">Men mochte fraiere twee viseren.</l>
<l>Dese dede die here Dedut baleren,</l>
<l>Diet wel ende frailijc daden.</l>
<l>Dieus, hoe quamen si met staden</l>
<l>Deen jegen den andren behagelike!</l>
<l n="720">Si onderbraken so vriendelike,</l>
<l>Daer si leden, dat si scenen,</l>
<l>Dat si metten monde grenen,</l>
<l>Alse ocht deen den andren daer</l>
<l>Vriendeleec custe ende sonder vaer.</l>
<l n="725">Wat makic hier af lange tale?</l>
<l>Si baleerden also wale,</l>
<l>Dat ic al dat leven mijn</l>
<l>Met hem daer hadde willen sijn.</l>
<l>Doen ic dus stoet ende anesach</l>
<l n="730">Dien dans, die mi niet en mach</l>
<l><edition n="13"/>Bat behagen dan hi dede,</l>
<l>Ene vrouwe, die Hoveschede</l>
<l>Was geheten, si riep mi.</l>
<l>God onse Here heve dat si</l>
<l n="735">Hebben moete goet geval.</l>
<l>Si was scone ende liefgetal,</l>
<l>Wel geraect, gestade van sinne.</l>
<l>Si seide te mi: "Lieve minne,</l>
<l>Wat staedi stille in dit vergier?</l>
<l n="740">Coemt ane mine hant nu dansen hier."</l>
<l>Doe seidic: "Wel geraecte vrouwe,</l>
<l>Dat doe ic gerne, sem mijn trouwe."</l>
<l>Ic ginc ane alse die was blide;</l>
<l>Ic weet, dat mi tien selven tiden</l>
<l n="745">Hovescheit en hadde moegen</l>
<l>Met genen dingen also verhogen</l>
<l>Dan si dede nu hier mede.</l>
<l>Daer so merctic op die stede</l>
<l>Die faiture entie gedane</l>
<l n="750">Van dien gonen diere gingen ane,</l>
<l>Die ic u so scone sal nomen te waren,</l>
<l>Hoe si heten ende wie si waren.</l>
<l>Deduut was recht, lanc ende scone,</l>
<l>Men vonde onder des hemels trone</l>
<l n="755">Bat gemaecten, dat weet ic wale.</l>
<l>Sijn anscijn was altemale</l>
<l>Alse een appel ront ende wit,</l>
<l>Ende blont dat haer, dat wel sit,</l>
<l>Gecronkelt scone ende wel;</l>
<l n="760">Blide van herten ende niet fel;</l>
<l>Ten scoudren breet al luttelkin,</l>
<l>Ende smal om tgordel sijn:</l>
<l>Hi sceen ene beelde gepingeert.</l>
<l>Hem waren die leden geformeert</l>
<l n="765">Bat dan iemene soude connen</l>
<l>Gevisieren onder der sonnen:</l>
<l>Jonc ende scone van gedanen.</l>
<l>An sinen bart scoten die granen</l>
<l>Cleine ocht ware musel haer;</l>
<l n="770">Sine ogen lachende ende claer;</l>
<l>Hi sceen wel vol van delite.</l>
<l>Hi was gecleedt met samite,</l>
<l>Dat met voglen was doredregen,</l>
<l>Die van goude waren geslegen.</l>
<l n="775">Gescoit was hi behagelike,</l>
<l>Ende hadde cousen diere ende rike.</l>
<l>Sine amie ende sine vrindinne</l>
<l>Haddem op gerechte minne</l>
<l>Gegeven enen rosen hoet,</l>
<l n="780">Die hem harde wale stoet.</l>
<l>Wildi sine vriendinne weten?</l>
<l>Bliscap so was si geheten,</l>
<l>Die tirsten vore den danse sanc,</l>
<l>So wel men mochts hare weten danc.</l>
<l n="785">Si hadde alse luttel alse XII jaer,</l>
<l>Ende hadde Dedute, dat was waer,</l>
<l>Met trouwen al haer herte gegeven,</l>
<l>Ende hi hare weder vor alle die leven.</l>
<l>Die minne was in hem gestede,</l>
<l n="790">Ende elc leefde bi anders rade.</l>
<l>Van scoenre varuwe si beide blosen,</l>
<l>Alse oft waren nuwe rosen.</l>
<l>Vrouwe Bliscap was so overscone,</l>
<l>Dat sceen ene goddinne uten trone:</l>
<l n="795">So verlichtesse, daerse ginc</l>
<l>Neven Dedute den jongelinc.</l>
<l>Hare vorhoeft was wit ende slecht,</l>
<l>Hare nese scone ende recht,</l>
<l>Die wenbrauwen brun ende gebogen,</l>
<l n="800">Lachende graeu waren haer die ogen,</l>
<l><edition n="14"/>Haer mont was cleine ende niet groet,</l>
<l>Haer lipkine waren rosen roet.</l>
<l>Die altoes stont in die stede</l>
<l>Alse hare lief te cussene mede.</l>
<l n="805">Haer haer was kersp ende blont:</l>
<l>Wat soudicker vele af maken cont?</l>
<l>An hare sone was dinc negeen</l>
<l>Dat iet te blameerne sceen.</l>
<l>Haer haer was te menegen staden</l>
<l n="810">Gedorert met goutdraden;</l>
<l>Op hare hoeft stont een goutbant,</l>
<l>Den rikelijcsten diemen vant:</l>
<l>Ic hebber menegen gesien,</l>
<l>Maer nie ne sagic gelike dien.</l>
<l n="815">Si was gecleedt wel behagelike,</l>
<l>Dies hare lief droech ane tgelike.</l>
<l>Dese twee, die ic hier seide,</l>
<l>Gingen daer te gadre beide.</l>
<l>Die God van Minnen, die al doet</l>
<l n="820">Comen den mensce quaet ende goet,</l>
<l>Die ter minnen dogen iet,</l>
<l>Den dorper doet hi swaer verdriet</l>
<l>Ende oec leven in groten sere;</l>
<l>Hi maect knecht menegen here,</l>
<l n="825">Ende oec menichge vrouwe joncwijf,</l>
<l>Die hi jegen hem vint stijf.</l>
<l>Die God van Minnen was oec daer,</l>
<l>Hine geleec niet, dat was waer,</l>
<l>Van gedanen enen knechte:</l>
<l n="830">So overscone was hi te rechte.</l>
<l>Sine cleder, die hi hadde an,</l>
<l>En mochte volprisen en geen man,</l>
<l>Want si waren al van blomen,</l>
<l>So rike ine conse niet genomen,</l>
<l n="835">Betogen al met scoenre minnen,</l>
<l>Daer wel gewracht stoet binnen</l>
<l>Vogle ende oec scildekine,</l>
<l>Draken, lewen ende espentine,</l>
<l>Vogelgripen ende luparden:</l>
<l n="840">Ine conste volprisen niet die waerde</l>
<l>Der cledre met al minen sinne,</l>
<l>Die an hadde die God van Minnen.</l>
<l>Van blomen warense menichgerande;</l>
<l>Men vonde en genen in desen lande,</l>
<l n="845">Sine stoter inne gevisiert.</l>
<l>Oec waren daer in gescakiert</l>
<l>Van rosen menich scone blat,</l>
<l>Daer menich vogel neven sat.</l>
<l>Op thoeft stont hem een rosen hoet,</l>
<l n="850">Die hem wale ende scone stoet,</l>
<l>Daer vogelkine ende nachtegalen</l>
<l>Al omme vlogen altemalen,</l>
<l>Beide al singende vort ende weder,</l>
<l>Ende slogen al vliegende die blade neder,</l>
<l n="855">Dat si vielen in sinen scoet.</l>
<l>Daer was die bliscap harde groet,</l>
<l>Want al bedect so was hi</l>
<l>Metten voglen, gelovets mi,</l>
<l>Die met groter sameningen</l>
<l n="860">Om hem allen te stride singen.</l>
<l>Hi sceen een ingel openbare,</l>
<l>Die altehants comen ware</l>
<l>Gevlogen ute hemelrike:</l>
<l>Hi sceen also sonderlike.</l>
<l n="865"><pb n="15"/> Die God van Minnen hadde vor heme</l>
<l>Staende, also alse ict verneme,</l>
<l>Een harden sconen jongelinc,</l>
<l>Die wel cleedde inden rinc.</l>
<l>Sijns namen en hebbic niet vergeten,</l>
<l n="870">Suete Anesien was hi geheten.</l>
<l>Hi sach den dans ende dat spel,</l>
<l>Dat vor hem was ende merket wel,</l>
<l>Ende hilt in sine hant tuwaren</l>
<l>Twee bogen curtois, die waren</l>
<l n="875">Des Gods van Minnen al beide.</l>
<l>Ic sal u seggen die waerheide,</l>
<l>Hoe dat gedaen waren die bogen,</l>
<l>Na minen wane, al ongelogen.</l>
<l>Deen was hultin ende swart,</l>
<l n="880">Ende ongescepen ende hart,</l>
<l>Met menegen bulte ende were.</l>
<l>Die vrocht si es bitter sere,</l>
<l>Die dat hout droech ende gaf,</l>
<l>Dar die boge gemaect was af.</l>
<l n="885">Die ander boge was bat geraect,</l>
<l>Lanc ende scone ende wel geraect,</l>
<l>Ende wel betogen, in waren dingen,</l>
<l>Met vrouwen ende met jongelingen,</l>
<l>Die behagelike met allen leden</l>
<l n="890">Stoeden verheven ende besneden.</l>
<l>Suete Anesien hilt beide dese bogen,</l>
<l>Die ic u hebbe hier vertogen;</l>
<l>Ende X strale so hilt hi</l>
<l>Sinen meester altoes bi.</l>
<l n="895">Vive hire in die rechter hant droech,</l>
<l>Die scone ende wel na hare gevoech</l>
<l>Waren gemaect, ende al van goude</l>
<l>Daer dat yser wesen soude,</l>
<l>Ende wederhaect in elke side,</l>
<l n="900">Om meer quetsen ende sniden.</l>
<l>Die alre snelste van allen desen</l>
<l>Ende oec die beste na hare wesen</l>
<l>Met haren name si Scoenheit hiet.</l>
<l>Die min quetste ende dede verdriet</l>
<l n="905">Si was geheten Simpelheiden.</l>
<l>Ene andre, diemen hiet Vriheide,</l>
<l>Was gevedert met alre duecht.</l>
<l>Der vierder name gi horen muecht:</l>
<l>Geselscap so hiet si tuwaren,</l>
<l n="910">Ende quetste sere sonder sparen</l>
<l>Diere van bi met scieten wilde;</l>
<l>Mare die hem van verren hilde,</l>
<l>Hi soude die wonde te sachter dogen</l>
<l>Ende vele teer genesen moegen</l>
<l n="915">Dan van bi, dat verstaet.</l>
<l>Die vifte strale hiet Goet Gelaet;</l>
<l>Si was die menst gederen conde,</l>
<l>Nochtanne scoet soe ene grote wonde,</l>
<l>Diemen te sere nine sal ontsien,</l>
<l n="920">Want si doet gerne goet gescien.</l>
<l>In dander hant hielt Suete Ansien</l>
<l>Vif andre strale, die dien</l>
<l>En geleken een twint niet.</l>
<l>Dyser daer af ende spriet</l>
<l n="925">Si waren swart ende lelic sere,</l>
<l>Ende geleken den duvel mere</l>
<l><edition n="16"/>Dan enigen dinge, die es op derde.</l>
<l>Die irste es geheten Hovarde;</l>
<l>Die andre was beter nie,</l>
<l n="930">So was geheten Dorpernie,</l>
<l>Ende was beset in allen tiden</l>
<l>Met felheiden, diet al beniden.</l>
<l>Tarde was geheten Scande,</l>
<l>Die onward es in allen lande.</l>
<l n="935">Wanhope hiet die vierde strale,</l>
<l>Die noit en loende mensce wale.</l>
<l>Die vifte si heet Quaet Gepens,</l>
<l>Dese neemt enen swaren sens.</l>
<l>Dese vif stralen altemale</l>
<l n="940">Geleken dien swarten bogen wale:</l>
<l>Sie waren fel ende putertieren.</l>
<l>Van te seggene hare manieren</l>
<l>Willic hier nu laten staen,</l>
<l>Het wert nu toch wel doen verstaen</l>
<l n="945">Hier na alst heeft sinen tijt.</l>
<l>Ten danse so was groet delijt;</l>
<l>Die God van Minnen was gegaen</l>
<l>Bi ere vrouwen so wel gedaen,</l>
<l>Dat mi in mi selven dochte,</l>
<l n="950">Dat icse volprisen niet en mochte.</l>
<l>Scoenheit hietse, dat weet ic wale,</l>
<l>Gelijc dat hiet die irste strale.</l>
<l>Ane hare en was te lachterne niet;</l>
<l>Maer gelijc na dat men siet</l>
<l n="955">Vore die starren claer die mane,</l>
<l>So was si in hare gedane</l>
<l>Claer ende scone, bi mire trouwen,</l>
<l>Boven alle dandre vrouwen.</l>
<l>Si was lanc, in middel smal,</l>
<l n="960">Ende wel gescepen overal.</l>
<l>Sone hadde te doene engere paruren,</l>
<l>So scone was si van naturen.</l>
<l>Tote op die voete hinc hare thaer,</l>
<l>Dat scone was ende guldin vaer.</l>
<l n="965">Wat souder u af meer geweten?</l>
<l>An hare hadde God twint vergeten.</l>
<l>Een ander vrouwe ginc naest hare,</l>
<l>Die machtich was ende openbare</l>
<l>Ende van harden groten doene:</l>
<l n="970">Niemene en was daer so coene,</l>
<l>Die jegen hare mesdoen dorste iet.</l>
<l>Dese vrouwe Rijcheit hiet;</l>
<l>Si was geprijst van menegen here,</l>
<l>Ende al die werelt dede hare ere;</l>
<l n="975">Want die rike es herde mechtich</l>
<l>Ende van allen doene crachtich;</l>
<l>Want rike liede na hare begeren</l>
<l>Moegen helpen ende deren.</l>
<l>Riecheit so dienense al</l>
<l n="980">Die daer waren, groet ende smal;</l>
<l>Ende des plechmen gerne noch heden,</l>
<l>Om te hebbene van haerre rijcheden.</l>
<l>Alle so hietense vrouwe</l>
<l>Die daer waren, sem mijn trouwe,</l>
<l n="985">Ende altemale so hadde si</l>
<l>Die werelt tonder verre ende bi.</l>
<l>Te haren hove woent menich quaet,</l>
<l>Ende menich die jaget valschen raet;</l>
<l>Daer es menich verradere fel,</l>
<l n="990">Die vor die liede can smeken wel,</l>
<l><edition n="17"/>Ende vor blusschen ende achter bernen,</l>
<l>Daer si goede liede mede ernen.</l>
<l>Rijcheit so hadde cleder an,</l>
<l>So goede engene en sach noit man:</l>
<l n="995">Sie waren van porpure wel gesneden,</l>
<l>Ende van boven tote beneden</l>
<l>Al betogen met finen goude,</l>
<l>Daer in stoeden, alse hebben woude,</l>
<l>Istorien gemielt, die wilen ere</l>
<l n="1000">Gescieden prinsen ende heren.</l>
<l>Ene vaessce ginc daer dore</l>
<l>Wel gemaect achter ende vore,</l>
<l>Vol geset met dieren stenen,</l>
<l>Beide van groten ende van clenen.</l>
<l n="1005">Si droech een gordel diere ende goet;</l>
<l>Die gespe daeraf, alsict verstoet,</l>
<l>Was van enen stene wel diere.</l>
<l>Ic sal u seggen sine maniere:</l>
<l>Wie dattene draget over heme,</l>
<l n="1010">Men magene niet, alsict verneme,</l>
<l>Met engenen venine vergeven,</l>
<l>Ende oec so houd hi jonc dat leven.</l>
<l>Dese steen ware beter enen riken man</l>
<l>Dan tlant dat houdet pape Jan.</l>
<l n="1015">Een ander steen was die marchant,</l>
<l>Den besten enen diemen vant;</l>
<l>Want wine droech, hine dorste ontsien</l>
<l>Dat hi verliesen mochte sijn sien</l>
<l>Noch siecheit oec en gene gewinnen.</l>
<l n="1020">Dit gordel was in allen sinnen</l>
<l>Beslagen wel met guldinen leden,</l>
<l>Die sere wogen van swaerheden.</l>
<l>Rijcheide die vrouwe si droech daer</l>
<l>Op hare scone gelu haer</l>
<l n="1025">Van goude ene so diere crone,</l>
<l>Dat niet en wart gesien so scone.</l>
<l>In mochte niet te hoefde comen,</l>
<l>Dat ic u soude algader nomen</l>
<l>Die stene diere in waren geset;</l>
<l n="1030">Maer ic wille dat gi wet,</l>
<l>Datter robine, mirauden, jagoncen</l>
<l>Binnen stoeden wel III uncen.</l>
<l>Maer voren in die crone so stoet</l>
<l>Een carbonkel diere ende goet,</l>
<l n="1035"><pb n="18"/> Hi was so clere, gelovets mi,</l>
<l>Dat hi, alst quam den avonde bi,</l>
<l>So verlichte ende wart so claer,</l>
<l>Dat bi sinen lichte van daer</l>
<l>Een man wel ene mile gesage,</l>
<l n="1040">Gelijc dat ware inden dage.</l>
<l>Bi desen stene, die in hare crone</l>
<l>Rijcheide droech, sceen si scone,</l>
<l>Dat hare anscijn al verclaerde</l>
<l>Die gene, die waren in die boemgaerde.</l>
<l n="1045">Rijcheide si helt bider hant</l>
<l>Den scoensten jongelinc diemen vant:</l>
<l>Hi was hare amijs getrouwe,</l>
<l>Ende weder mindene sere die vrouwe.</l>
<l>Waerheit so es hi geheten:</l>
<l n="1050">Hets een jongelinc, die geseten</l>
<l>Gerne es in salen groet.</l>
<l>Van goede en heeft hi engenen noet,</l>
<l>Hi houd ridinge ende scone maisniede</l>
<l>Ende mint oec alle goede liede;</l>
<l n="1055">Hine ontsiet rovere no dief,</l>
<l>Maer edelheit so heeft hi lief.</l>
<l>Hi heeft sine herte geset in dien,</l>
<l>Dat hi wel groten cost mach sien</l>
<l>Ende groet goet oec verteren:</l>
<l n="1960">Dats algader sijn begeren.</l>
<l>Naest dien jongelinc was gegaen</l>
<l>Ene vrouwe wel gedaen,</l>
<l>Die Meltheit hiet; si hadde wale</l>
<l>Geleert te gevene tallen male</l>
<l n="1065">Ende oec goet te verterne anders.</l>
<l>Si was nichte Alexanders,</l>
<l>Die meldelec gaf tallen tiden.</l>
<l>Dese vrouwe was so blide</l>
<l>Niewerinc ane entwent niet,</l>
<l n="1070">Dan si mochte seggen: "Siet!"</l>
<l>Giricheit, die grote keitive,</l>
<l>En was binnen haren live</l>
<l>So gereet te nemene enege sake,</l>
<l>Alse Meltheit was wel te gemake</l>
<l n="1075">Den lieden te gevene hare gevoech,</l>
<l>Ende God verlenets hare genoech.</l>
<l>Meltheiden so minden hier omme</l>
<l>Beide die vroede ende die domme,</l>
<l>Ende arme ende rike altemale</l>
<l n="1080">Mochtense van herten herde wale,</l>
<l>Ende stoeden altoes te haren gebode.</l>
<l>Dat was om hare gichten bi Gode,</l>
<l>Die si gerne ende meldelec gaf:</l>
<l>Alle veeden cochte sire mede af.</l>
<l n="1085">Daer omme es, also help mi God,</l>
<l>Die rike man doer ende harde sod,</l>
<l>Die nodich es ende nine wilt geven;</l>
<l>Want hine mach in al sijn leven</l>
<l>Bejagen prijs, no goet, no ere,</l>
<l n="1090">Want alle die lieden haeten sere,</l>
<l>Ende heten nodech ende quaet,</l>
<l>Dat elken groten here mestaet.</l>
<l>Hets wonder hoe behouden mach</l>
<l>Vrec here sijn lantscap enichgen dach;</l>
<l n="1095">Mare die vriende wilt bejagen,</l>
<l>Sijt van vreemden, sijt van magen,</l>
<l><edition n="19"/>Hine sal dat sine te sere niet minnen;</l>
<l>Want niemene sone mach gewinnen</l>
<l>So groten lof, so groten prijs,</l>
<l n="1100">Alse met gichten in alre wijs.</l>
<l>Meltheit so slacht sekerlike</l>
<l>Den togesteen, die wel heimelike</l>
<l>Trect na heme dat yser swaer,</l>
<l>Also trect die herten naer</l>
<l n="1105">Die man, die meldelike can geven,</l>
<l>Ende doese met hem in trouwen leven.</l>
<l>Meltheit die scone vrouwe</l>
<l>Hadde cleder versch ende nuwe</l>
<l>Van enen purpure alexandrijn,</l>
<l n="1110">Dat niet beter en mochte sijn.</l>
<l>Scone wasse, gelovets mi;</l>
<l>Vore hare herte so hadde si</l>
<l>Engene broke, want sise gesent</l>
<l>Ere vrouwen hadde in een prosent.</l>
<l n="1115">Dat en mestoet twint der vrouwen,</l>
<l>Want men te bat hare kele mochte scouwen</l>
<l>Ende haer lijf, dat scoenre sceen</l>
<l>Ende witter dan yvorijn been.</l>
<l>Meltheit, die scone entie vroede,</l>
<l n="1120">Leidde in hare hant met bliden moede</l>
<l>Een riddere uutvercoren,</l>
<l>Die van geslachten was geboren</l>
<l>Van Bartaengen Arturs tsconincs:</l>
<l>Si was blide des jongelincs.</l>
<l n="1125">Hi voerde tekene ende baniere</l>
<l>Van wel te doene in alle maniere.</l>
<l>Men telde verre van sinen done,</l>
<l>Hi was vrome, stout ende cone,</l>
<l>Ende was nuwelinge comen</l>
<l n="1130">Van enen tornoye, daer hi genomen</l>
<l>Hadde ende gegeven menegen slach</l>
<l>Doer sine amie, die hi daer sach,</l>
<l>Ende menege starke joeste gereden,</l>
<l>[...]</l>
<l n="1135">Ende menegen riddre daer afgeslegen,</l>
<l>Die hi met fortsen vorde sire wegen.</l>
<l>Na Meltheide so ginc daer</l>
<l>Vriheide, dat wet vor waer,</l>
<l>Ene vrouwe scone ende goet,</l>
<l n="1140">Die niet en hadde dat hare mestoet.</l>
<l>Wit alse die snee was al hare lijf,</l>
<l>Sachte ende moru, een twint niet stijf;</l>
<l>Haer ogen graeu ende roet haer mont,</l>
<l>Hare haer scone, lanc ende blont.</l>
<l n="1145">Si was sachte ende godertiere</l>
<l>Ende volmaect in hare maniere.</l>
<l>Vrihede was gecleet</l>
<l>Met enen kedele, die haer wel steet,</l>
<l>Dien si al nuwe hadde anegedaen;</l>
<l n="1150">Hine was linijn noch bokeraen,</l>
<l><edition n="20"/>Maer sidijn, wit altemale,</l>
<l>Gelesen utermaten wale.</l>
<l>Ic segge sekerleke wel dat,</l>
<l>Dat den joncfrouwen staen vele bat</l>
<l n="1155">Witte kedele wel geploit,</l>
<l>Dan enich ander cleet dede noit.</l>
<l>Die witte kydele tooghde wel,</l>
<l>Dat soe ne was suer no fel,</l>
<l>Die scone vrouwe, diene droech an;</l>
<l n="1160">So leidde enen jongen man,</l>
<l>Die scone was, hovesch ende blide,</l>
<l>Die vriendelic ginc neven harre side.</l>
<l>Niet ne wetic sine name,</l>
<l>Maer te minne was hi bequame.</l>
<l n="1165">Hi was sone eens groets heren,</l>
<l>Na dat ons die boke leren.</l>
<l>Hierna ginc Hoveseide die vrouwe,</l>
<l>Die scone was, sem mine trouwe,</l>
<l>Si en was hoverdich no sod.</l>
<l n="1170">Si was die gone, dat lone haer God,</l>
<l>Die mi ane den danse riep,</l>
<l>Daer ic haestelike toeliep.</l>
<l>Sine was niet nodech haerre worde,</l>
<l>Ende al datmen van hare horde,</l>
<l n="1175">Dat was beide scone, antworde ende tale,</l>
<l>Want sise te poente conste wale.</l>
<l>Van hare en wart te gere stede</l>
<l>Man gestuert no geert oec mede.</l>
<l>Si was van herden hogen connen.</l>
<l n="1180">Hare anscijn verlichte als die sonne;</l>
<l>Si was van allen leden scone;</l>
<l>Si mochte met eren spannen crone</l>
<l>In Vrankerike ocht in Ingelant.</l>
<l>Een riddere hadse bider hant,</l>
<l n="1185">Die scone was ende wel conste spreken,</l>
<l>Sine worde helen ende breken.</l>
<l>Gerne dedi den lieden ere;</l>
<l>Dies minnen siene van herten sere.</l>
<l>Ledecheit, die scone maget,</l>
<l n="1190">Daer ic u vore af hebbe gesaget</l>
<l>Hare gedane ende hare scoenhede,</l>
<l>(Si was die mi twiket ontdede,</l>
<l>Daer ic met quam in dat vergier)</l>
<l>Ginc naest Hovescheiden hier.</l>
<l n="1195">Van hare en seggic nu meer niet:</l>
<l>God loens hare dat si mi inliet.</l>
<l>Nadien dat ic can best verstaen</l>
<l>Quam na Ledicheiden gegaen</l>
<l>Een scone kint, dat Joncheit hiet,</l>
<l n="1200">Die int herte droech cleine verdriet.</l>
<l>Het hadde nauwe XII jaer,</l>
<l>Ende was van sinne drove no swaer,</l>
<l>No van gepense, no van rouwen.</l>
<l>Het hadde een liefleecs wifs anescouwen,</l>
<l n="1205">Ten spele stoet hare herte ende sin,</l>
<l>Want het es der joget begin,</l>
<l>Want jonge lieden en geren el</l>
<l>Dan feeste, bliscap ende spel.</l>
<l>In hare hant so hilt si</l>
<l n="1210">Haren vrient, die hare ginc bi,</l>
<l><edition n="21"/>Dien si custe telken male</l>
<l>Alsi woude sonder tale,</l>
<l>Dat dochte hem beiden wale behagen.</l>
<l>Si custen dickent, daer toesagen</l>
<l n="1215">Alle die ten danse gingen,</l>
<l>Diet in arge nine bevingen</l>
<l>Hoe dickent dat si ondercusten.</l>
<l>Bi Gode, het mochte elken lusten</l>
<l>Te siene also suete spel!</l>
<l n="1220">Die jonchere hi was oec wel</l>
<l>Vander oude dat sceen sijn</l>
<l>Joncheide sijn suete minnekin.</l>
<l>Sie ondercusten hem menege stont;</l>
<l>Elc dede den andren ane sinen mont,</l>
<l n="1225">Alse ocht II tortelduven waren.</l>
<l>God laetse alle qualike varen</l>
<l>Die selke II in enegen lande</l>
<l>Doet vernoy ocht enichge scande.</l>
<l>Alse ic dien dans hadde wel besien</l>
<l n="1230">Lange stont, sciet hi mettien.</l>
<l>Doe ginc elc na sinen gerieve</l>
<l>Sitten bi sinen sueten lieve</l>
<l>Onder die bome in die scade,</l>
<l>Die daer was van menegen blade,</l>
<l n="1235">Ende ondercusten hem onderlinge</l>
<l>Vriendeleke ende sonder gedinge.</l>
<l>Hoe goet een leven ende een vri,</l>
<l>Ende hoe volmaect een leidden si!</l>
<l>Die selc een leven leiden mochte,</l>
<l n="1240">Ende die dan een ander sochte,</l>
<l>Hi dochte mi wesen herde sot.</l>
<l>Ine wane niet dat onse here God</l>
<l>Diere feeste heeft gelike</l>
<l>Daer boven in sijn hemelrike.</l>
<l n="1245">Een groet wille quam mi doe ane</l>
<l>Dat vergier al dore te gane,</l>
<l>Te siene die bome, die notemosscaten</l>
<l>Drogen ende prume garnaten;</l>
<l>Ine mochtse al niet visieren,</l>
<l n="1250">Die daer stonden menechgertiere.</l>
<l>Ic sciet van daer ende ginc allene</l>
<l>In dat vergier, daer groet ende clene</l>
<l>Harde wale die vogle songen</l>
<l>Suete ende scone na haerre tongen.</l>
<l n="1255">Doe riep te hem die God van Minnen</l>
<l>Suete Anesien, ende dede kinnen</l>
<l>Met enen tekine, dat hi woude</l>
<l>Dat hi hem spiene die boge van goude,</l>
<l>Ende hine hem gave sonder sparen</l>
<l n="1260">Metten stralen die scone waren.</l>
<l>Suete Anesien hine lette niet</l>
<l>Hine dede dat hem sijn meester hiet,</l>
<l>Ende gaf hem in die hant den boge</l>
<l>Ende die strale van snelre vloge.</l>
<l n="1265">Alse hi den boge hadde in die hant,</l>
<l>Van verren volgede hi mi te hant.</l>
<l>Nu hoede mi God van doederwonde!</l>
<l>Ic ginc wech tien selven stonden</l>
<l>Int vergier, bede hier ende daer,</l>
<l n="1270">Ende hi volgede mi emmer naer;</l>
<l>Maer niewerinc en dorstic staen,</l>
<l>Ine haddde tirst vergier doregaen</l>
<l>Ende al besien dat ic daer vant.</l>
<l>Dat vergier was al viercant,</l>
<l n="1275">Even lanc ende even breet,</l>
<l>Daer menich scone boem insteet.</l>
<l>Hens boem in die werelt negeen,</l>
<l>Die vrocht draget, daer en wasser een,</l>
<l>Ocht twee, ocht III van diere maniren,</l>
<l n="1280">En waren bome quadertieren.</l>
<l>Daer stoeden crude van allen lande,</l>
<l>Die specie drogen menichgerande.</l>
<l><edition n="22"/>In dien vergiere mochtemen oec vinden</l>
<l>Herten, reen, deinen ende hinden,</l>
<l n="1285">Die daer liepen menichgertiere,</l>
<l>Ende andre beesten van diere maniren,</l>
<l>Die daer hadde here Deduut,</l>
<l>Die daer woenden in dat cruut.</l>
<l>Menichge fontaine so stont daer,</l>
<l n="1290">Die scone waren ende claer,</l>
<l>Die ic en mochte genomen al,</l>
<l>Want ic niet en weet tgetal</l>
<l>Van dien fontainen, die daer Deduut</l>
<l>Met condute dede springen uut,</l>
<l n="1295">Ende liepen dore die grone crude.</l>
<l>Also alse behagede Dedude,</l>
<l>So gaven die fontainen claer</l>
<l>Verscheit dien bomen hier ende daer</l>
<l>Ende dien cruden, die daer bloiden</l>
<l n="1300">Ende in hare virtude vergroiden.</l>
<l>Wat holp dat ic u langer seide,</l>
<l>Ende meer prisede die scoenheide</l>
<l>Van dien vergiere? Ic wille swigen,</l>
<l>Want ine conste dien sin gecrigen,</l>
<l n="1305">Dat ic die scoenheit mochte geseggen:</l>
<l>Dies willic die tale nederleggen.</l>
<l>Ic ginc alomme tien selven tiden</l>
<l>Besien tvergier in elke side.</l>
<l>Alse ict besien hadde altemale,</l>
<l n="1310">Die God van Minnen trac n sine strale</l>
<l>Diepe in den boge ende verre gnoech,</l>
<l>Die mi volgede na sijn gevoech,</l>
<l>Wachtende heimelic te voet,</l>
<l>Gelijc dat die jagere doet,</l>
<l n="1315">Die de beeste jaget tote dien</l>
<l>Dat hi sinen poent mach sien</l>
<l>Die beeste te scietene ende te vane:</l>
<l>Aldus volgede hi mi emmer ane.</l>
<l>Tachterste so quam ic gegaen,</l>
<l n="1320">In ene stat, was wel gedaen,</l>
<l>Op ene fontaine nemen goem,</l>
<l>Daer boven stont een pijnboem.</l>
<l>Sint dat God wart geboren</l>
<l>Sone was noit gesien te voren,</l>
<l n="1325">Wetic wale, engene fontaine</l>
<l>Also scoene noch alsoe reine.</l>
<l>Sie was diepe ende claer,</l>
<l>Ende stont in enen marbre daer</l>
<l>Geset bi meesterien groet:</l>
<l n="1330">Nie en sach man dies genoet</l>
<l>So wel gemaect in enen stene.</l>
<l>Daer stonden inne lettren clene</l>
<l>Wel gehouwen, die spraken dus:</l>
<l>"Hier starf die scone Narcius</l>
<l n="1335">Van minnen op dese selve stede."</l>
<l>Nu mogedi horen wat dat dede.</l>
<l>Narcius was een jonchere,</l>
<l>Die de minne dwanc so sere</l>
<l>Ende so verleitde, dat hi bedarf</l>
<l n="1340">Op dese fontaine ende hier op starf;</l>
<l>Want Equo, ene hoge vrouwe,</l>
<l>Haddene so lange gemint op trouwe,</l>
<l>Dat si was bracht in selker noet,</l>
<l>Dat si heme hare minne ontboet.</l>
<l n="1345">Hi was so fier om sine scoenhede,</l>
<l>Dat hi hare altemale ontseide.</l>
<l>Doe hare ontseggen horde die vrouwe,</l>
<l>Doe makede si so groten rouwe,</l>
<l>Ende naemt in so groet despijt,</l>
<l n="1350">Dat sire omme starf eer tijt.</l>
<l>Mar die wile dat si hadde binnen</l>
<l>Den adem, bat si den God van Minnen</l>
<l>Met al haerre herte mendelike,</l>
<l>Dat Narcius van erterike</l>
<l n="1355"><pb n="23"/> Nine moeste sceden sonder last</l>
<l>Van minnen, dide herte so vast</l>
<l>Hadde ende so hart oec mede,</l>
<l>Dat hise moeste leggen teneger stede</l>
<l>Daermen sine minne al ontseide,</l>
<l n="1360">Dat hi moeste proeven die sericheide,</l>
<l>Die gerechte minnaren dragen,</l>
<l>Alsmen nine ontfaet hare clagen.</l>
<l>Om dat redelec was dese bede,</l>
<l>So was recht datse God dede;</l>
<l n="1365">Want daerna in corten dagen</l>
<l>Was Narcius gevaren jagen</l>
<l>In enen woude, ende quam gereden</l>
<l>Op ene fontaine ende beette beneden;</l>
<l>Want van dorste haddi smacht,</l>
<l n="1370">Also alsi vander jacht</l>
<l>Verwarmt was ende moede een deel.</l>
<l>Doe ginc hi dore een scone proieel</l>
<l>Ten borne wart, die daer stont scone:</l>
<l>Daer quam sine mesdaet te lone.</l>
<l n="1375">Hi ginc liggen op die fontaine.</l>
<l>Die hi sach scone, claer ende reine,</l>
<l>Ende soude een luttel drinken daer.</l>
<l>Doe sach hi in dat water claer</l>
<l>Sijn anscijn alse openbare</l>
<l n="1380">Alse ocht in enen spegel ware.</l>
<l>Hi sach sine ogen ende sijn anscijn,</l>
<l>Dat niet scoenre en mochte sijn,</l>
<l>Ende sine gedane die lieflec was;</l>
<l>Ende stappans so dochte hem na das,</l>
<l n="1385">Dat hi sach ene creature,</l>
<l>Die hadde also scone figure,</l>
<l>Dat wonderlec te seggene ware.</l>
<l>Doe leide hi vaste sine herte an hare,</l>
<l>Dat hem dochte hi soude ontsinnen.</l>
<l n="1390">Aldus wrac hem die God van Minnen</l>
<l>Over die gene, die groet dangier</l>
<l>Maken ende hem sijn te fier.</l>
<l>Narcius, die tovermodich was</l>
<l>Menichger vrouwen, alse ict las,</l>
<l n="1395">Hadde nu in sinen sinne</l>
<l>Ene harde wonderlike minne,</l>
<l>Dat hi minde sijn selfs scade</l>
<l>Sonder verdrach ende sonder genaden.</l>
<l>Dus lach hi lange ende museerde</l>
<l n="1400">Int water, dattem tebarenteerde,</l>
<l>Naer sine scadewe, die haer vertoende,</l>
<l>Daer sine mede sere hoende;</l>
<l>Want hi waende dat hadde gesin</l>
<l>Van ere vrouwen dat anscijn,</l>
<l n="1405">Daer hi ane dede menichge bede,</l>
<l>Maer hi en vant en gene geneden</l>
<l>Noch oec troest van sire minnen.</l>
<l>Doe moesti cortelike ontsinnen</l>
<l>Ende sterven van groter rouwen.</l>
<l n="1410">Dus wart gewroken Equo die vrouwe</l>
<l>Over Narciuse den jonchere,</l>
<l>Die hare dede die onnere,</l>
<l>Dat hi hare minne ontseide,</l>
<l>Daer hi an dede dorpereide.</l>
<l n="1415">Gi vrouwen ende gi jonge manne,</l>
<l>Dit exempel gaet u anne,</l>
<l>Dat ic u vertelt hebbe hier:</l>
<l>En sijt u vrienden niet te fier,</l>
<l>Die dore u dogen ende pinen;</l>
<l n="1420">Laet hem u genaden scinen,</l>
<l>Dat up u die God van Minnen</l>
<l>Niet en wreke in genen sinnen.</l>
<l>Doe ic die lettren hadde gelesen,</l>
<l>Ende ic wiste al Narcius wesen,</l>
<l n="1425"><pb n="24"/> Togic achterwart mettien</l>
<l>Ende en dorste daer binnen sien:</l>
<l>So groet gepens quam mi doe an</l>
<l>Van Narciuse den sconen man.</l>
<l>Doe pensedic weder haestelike,</l>
<l n="1430">Dat mijn gepens ware sottelike:</l>
<l>Ic mochte coenlike sien die stede,</l>
<l>Twater ende den gront daer mede:</l>
<l>Ic was sot dat ic iet verde.</l>
<l>Harde onlange ic doe merde.</l>
<l n="1435">Ic en nicte doe neder daer</l>
<l>Ende besach den borne claer</l>
<l>Ende gravele, die inden gronde</l>
<l>Sere speelden in allen stonden.</l>
<l>Wat soude icker u vele af maken?</l>
<l n="1440">Ic segge u wel in waren saken,</l>
<l>Men vonde in die werelt niet</l>
<l>Diere gelike van fontainen iet.</l>
<l>Si was versch, niwe ende goet.</l>
<l>Ende liep altoes met groter vloet</l>
<l n="1445">Ende met beken die scone waren.</l>
<l>Daer in beiden siden tuwaren</l>
<l>Stoeden die scone crudekine,</l>
<l>Versch, groene ende fine,</l>
<l>Die winter ende somer stoeden daer</l>
<l n="1450">Groene op die fontaine claer.</l>
<l>Beneden in diere fontainen gront,</l>
<l>Dat willic u wel maken cont,</l>
<l>Stoeden twee stene van cristale,</l>
<l>Gevoget te gadere harde wale,</l>
<l n="1455">Ende waren harde wonderlijc.</l>
<l>U sal dinken ongelovelijc</l>
<l>Dat icker u af seggen sal,</l>
<l>Nochtanne so ist waerheit al.</l>
<l>So waneer dat die sonne es so hoge</l>
<l n="1460">Geclommen, dat si scinen moge</l>
<l>In die fontaine scone ende claer,</l>
<l>So werpen die stene alle daer,</l>
<l>Die so scone sijn ende so diere</l>
<l>Van varuwen menichge maniere,</l>
<l n="1465">Groene, gelu, blaeu ende roet,</l>
<l>(Dit mach u dinken wonder groet)</l>
<l>Ende vertoenden altemale</l>
<l>Wat int vergier was op ende tale,</l>
<l>Bome, vrocht, crude ende blomen.</l>
<l n="1470">Ende wilt u bi geliken genomen:</l>
<l>Gelijc die spegel toent gereet</l>
<l>Algader dat hem jegen steet</l>
<l>Die gedaente altemale,</l>
<l>Also toenden die cristalen</l>
<l n="1475">Al dat was in dien vergiere.</l>
<l>Dat was ene wonderlike maniere,</l>
<l>Want in welker siden een stoet,</l>
<l>Sach hi van dien vergiere goet</l>
<l>Die ene side al claerlike</l>
<l n="1480">Ende bander side die gelike.</l>
<l>Daer en was so cleine dinc</l>
<l>Van al dat die vergier bevinc,</l>
<l>En stoet in die stene alse clare,</l>
<l>Alse ocht daer in betogen ware.</l>
<l n="1485">Die sorgelike spegel hiet dese,</l>
<l>Daer Narcius, alse ict lese,</l>
<l><edition n="25"/>Besach sine figure binnen,</l>
<l>Die hi soe begonste minnen,</l>
<l>Dat hijt bestarf wel cortelike</l>
<l n="1490">So wie hem in desen spegel rike</l>
<l>Besiet, daer en es en gene hulpe jegen,</l>
<l>No dranc, no salve, die meesters plegen,</l>
<l>Sie en sienre selke dinc binnen,</l>
<l>Datse doet bi crachte minnen.</l>
<l n="1495">Menich hoge comter bi</l>
<l>In die minne, gelovets mi;</l>
<l>Want die vroede, die wel geraecte,</l>
<l>Ende daer scoenheit niet in laecte,</l>
<l>Noch wijsheide, noch vromicheide,</l>
<l n="1500">Heft si gevaen ter meneger stede,</l>
<l>Ende danne so bringense hen inne</l>
<l>Nuwe herten ende nuwe sinne.</l>
<l>Daer en es toe hulpe no raet</l>
<l>Ander dan ter minnen gaet;</l>
<l n="1505">Want Cupido, Venus sone,</l>
<l>Hadde in die fontaine scone</l>
<l>Gesait dat suete saet van minnen,</l>
<l>Dat geen dorpre en mach gewinnen,</l>
<l>Ende sine strecke daer geleget</l>
<l n="1510">Ende sine angiene, daer hi met pleget</l>
<l>Joncfrouwen ende joncheren te vane;</l>
<l>Want hi sin herte elre ane</l>
<l>Niet en leget, dan om hem</l>
<l>Minne te bringene inden sin.</l>
<l n="1515">Om tsaet, dat hadde Cupido</l>
<l>In die fontaine gesait also,</l>
<l>Die daer stoet in dien plaine,</l>
<l>Met rechte hiet si diere Minne fontaine.</l>
<l>Daermen af leset ter meneger stat;</l>
<l n="1520">Maer noit sone hordi bat</l>
<l>Bescreven die waerheit dan nu hier</l>
<l>Van mi, die sach al dat vergier.</l>
<l>Doen ic daer dus pensende lach</l>
<l>Op die fontaine, daer ic sach</l>
<l n="1525">Die cristale, die sonderlinge</l>
<l>Mi toenden dusentichstereande dingen.</l>
<l>Wardic so blide in minen moet,</l>
<l>Dat mi daer twesen dochte so goet,</l>
<l>Dat ic daer gerne waren bleven bi</l>
<l n="1530">Ende in dien spegel besage mi.</l>
<l>Maer lase, mi hadde saen gebracht</l>
<l>Die spegel, dat ic sine cracht</l>
<l>Kinnen moeste ende werden geware,</l>
<l>Want ic suchte ende wart in vare,</l>
<l n="1535">Ende viel in strecken te minen scaden,</l>
<l>Die menichgen man hebben verladen.</l>
<l>In dien spegel vor alle dinge</l>
<l>So sagic staen sonderlinge</l>
<l>In ene side dat vergier</l>
<l n="1540">Een utermaten scone rosier,</l>
<l>Beloken vaste met ere hagen.</l>
<l>So wel begonste mi dat behagen.</l>
<l>Dat ic en liete om gene have,</l>
<l>Diemen mi daer omme gave,</l>
<l n="1545">Ine soude dien rosier sien gaen</l>
<l>Ende die rosen die daer instaen;</l>
<l>Want dat anesien hadde mi gevaen,</l>
<l>Alst menegen andren heeft gedaen.</l>
<l>Doe gingic tien rosiere wart,</l>
<l n="1550">Dat mijn herte sere begart.</l>
<l>Alse saen alse icker was comen bi,</l>
<l>So quam daer ute tote mi</l>
<l>So sueten smakeleken gore,</l>
<l>Dat mi vloech die herte al dore.</l>
<l n="1555">Tebarentert wart ic mettien,</l>
<l>Ende pensede hoet mi mochte gescien,</l>
<l>Dat ic der rosen ene gecrege,</l>
<l>Die ic roke alle wege;</l>
<l>Maer ine dorste niet wel bestaen</l>
<l n="1560">Die rosen te plockene no narre gaen,</l>
<l>Dore Dedute den groten here,</l>
<l>Dien ic vruchte te bolgene sere.</l>
<l>Daer waren rosen een groet deel,</l>
<l>Die daer stoeden int praieel,</l>
<l n="1565"><pb n="26"/> Ende cnoppe beide cleine ende groet,</l>
<l>Die scone waren, wit ende roet,</l>
<l>Ende selke ontaen ende selke toe,</l>
<l>Ende selke begonste ontplukene doe,</l>
<l>Die en sin te hatene niet;</l>
<l n="1570">Maer diemen al ontploken siet</l>
<l>Tegaen in enen dage te male,</l>
<l>Mare die cnoppen duren wale</l>
<l>Beide twee dage ochte drie:</l>
<l>Daer omme so behaget mi die</l>
<l n="1575">So wel, dat wonder te seggene ware.</l>
<l>Ic weet dat wel al openbare,</l>
<l>Dat noit gesien wart in rosier</l>
<l>So scone cnoppe alse stoeden hier</l>
<l>Die enen der knoppe goet</l>
<l n="1580">Hebben mochte an enen hoet,</l>
<l>Hi mochtene wel te rechte minnen,</l>
<l>So suete roeke hadden si binnen.</l>
<l>Onder alle die cnoppe daer</l>
<l>So sagic enen, dat was waer,</l>
<l n="1585">Die mi dochte die scoenste wesen:</l>
<l>Engeen der andre en geleec desen,</l>
<l>Want sine scoenheit was groet,</l>
<l>Ende daertoe so fijn roet,</l>
<l>Dat ict vertellen qualec mach.</l>
<l n="1590">Sijt seker dat ic hem hebben sach</l>
<l>Scone bladre wel IIII paer,</l>
<l>Die hem hadde nature aldaer</l>
<l>Gegeven ende niemen el,</l>
<l>Die alle stoeden te poente wel,</l>
<l n="1595">Dier hi gnoech hadde ende vele.</l>
<l>Recht alse een bies stoet hem die stele,</l>
<l>Daer hi so mogenlike boven stoet,</l>
<l>Dat hi al mijn herte dorewoet</l>
<l>Mettien oversueten gore,</l>
<l n="1600">Dien hi spraide tvergier al dore</l>
<l>Ende oec dat plain harentare,</l>
<l>Maer tirst dat ic wart geware</l>
<l>Den sueten roke vanden cnoppe,</l>
<l>So vielre so sere mijn herte oppe,</l>
<l n="1605">Dat ickene gerne hadde gecregen,</l>
<l>Haddic gemogen in enichen wegen</l>
<l>Dore die hage steken mine hant,</l>
<l>Dien ic vaste verdornet vant</l>
<l>Met carden, met distelen ende met bremen,</l>
<l n="1610">Die sere cretten ende scremen,</l>
<l>Ende doen menich groet verdriet</l>
<l>Den genen diere an comet iet.</l>
<l>Die God van Minnen, die alden dach</l>
<l>Mi hadde gevolget, alse hi mi sach</l>
<l n="1615">Besien die cnoppe ende stille staen,</l>
<l>Die mi so sere hadden gevaen,</l>
<l>Een strael sette hi inne doe.</l>
<l>Ende trac te sinen oren toe</l>
<l>Den starken boge ende scoet</l>
<l n="1620">Dat sware strale, dat mi vloet</l>
<l>Int herte binnen. Doe quam mi coude</l>
<l>Overgaende menichfoude,</l>
<l>Dat ic dicke hadde van coude pine</l>
<l>Dore enen pels van ermine.</l>
<l n="1625">Alse ic aldus gescoten was,</l>
<l>Viel ic neder in dat gras</l>
<l>In onmacht van vresen groet;</l>
<l>Hi dede sonde die mi scoet,</l>
<l>Opdat hi doen mochte enege sonde.</l>
<l n="1630">Aldus so lagic lange stonde.</l>
<l>Alse ic verquam van diere onmacht,</l>
<l>Ende ic een lettel hatte mine cracht,</l>
<l>Clagedic sere mijn mesfal,</l>
<l>Want ic waende verbloet sijn al;</l>
<l n="1635"><pb n="27"/> Maer tstrael, dat mi binnen stac,</l>
<l>Een dropel bloets noit uut en trac,</l>
<l>Maer liet mi al droge die wonde.</l>
<l>Maer ic, die dogede dat ongesonde,</l>
<l>Nam met beiden handen tstrale,</l>
<l n="1640">Ende toechger mede op entale,</l>
<l>Ende wanet wale al uuttien;</l>
<l>Maer en conste mi niet gescien:</l>
<l>Het stac mi int herte so vaste.</l>
<l>Doch togic met selken laste,</l>
<l n="1645">Dat ic ute die vlieke toech;</l>
<l>Maer tstrael, dat in herte vloech,</l>
<l>En constic uut niet gewinnen,</l>
<l>Henne bleef mi int herte binnen;</l>
<l>Maer noit en gincker buten bloet.</l>
<l n="1650">Swaer ende drove was mi die moet;</l>
<l>So overgroet so was die wonde,</l>
<l>Mi dochte dat ic niet en conde</l>
<l>Meester vinden verre ochte naer,</l>
<l>Die mi genase mine wonden swaer</l>
<l n="1655">Noch met crude no met salven,</l>
<l>Dat mi helpen mochte te halven,</l>
<l>En ware die cnop, die es so scone;</l>
<l>Die mi dat gave te lone,</l>
<l>Sone ware mijn geluc niet smal,</l>
<l n="1660">Want die cnop genase mi al.</l>
<l>Anderwarf so toech die Minne</l>
<l>Haren boge ende leide inne</l>
<l>Simpelheiden, dat ander strale,</l>
<l>Dat scone ende vergout was wale,</l>
<l n="1665">Ende dat joncheren ende joncfrouwen</l>
<l>Dickent heeft minnen doen met trouwen.</l>
<l>Die God, die was mi te bi,</l>
<l>Scoet sonder mercken daer na mi,</l>
<l>So dat mi dore die ogen tstrale</l>
<l n="1670">Nederscoet int herte te dale,</l>
<l>Dat nemmermeer en coemt daer uut,</l>
<l>Duchtic, bi engere virtut,</l>
<l>Die mi toe mochte comen nemmermeer.</l>
<l>Ic trac thout uut alse ic dede eer,</l>
<l n="1675">Maer dat strale dat bleef daer inne,</l>
<l>Dat en mochte uut met genen sinne.</l>
<l>Maer nu weet dat wel vor waer:</l>
<l>Haddic te voren therte swaer,</l>
<l>Ende ten knoppe willich sere,</l>
<l n="1680">Nu haddics den wille mere;</l>
<l>So mi tevel meer wart swaer,</l>
<l>So mi meer droech therte daer</l>
<l>Ende dien wille tien rosiere,</l>
<l>Die bat roec danne specie diere.</l>
<l n="1685">Aldus moestic daerwart tien,</l>
<l>Want therte riet mi so te dien,</l>
<l>Dat ict moeste bi fortsen doen;</l>
<l>Maer die scottere, die mi geroen</l>
<l>Niet ne liet no met gewake,</l>
<l n="1690">Hi stoet sere na die sake,</l>
<l>Daer hi mi mochte mede pinen.</l>
<l>Die derde strale vanden sinen</l>
<l>Setti inden starken boge,</l>
<l>Dat was van harder snelre vloge:</l>
<l n="1695">Hovesscheit was geheten dat;</l>
<l>Dat scoet hi mi al daer ter stat,</l>
<l>In midden therte rechte dure.</l>
<l>Die wonde si was groet ter cure,</l>
<l>So dat ic viel in onmacht neder.</l>
<l n="1700">Lanc waest eer ic bequam weder</l>
<l>Ende weder minen sin gewan;</l>
<l>Doch nam ic tstrael ende began</l>
<l>Te treckene, alsic tander dede;</l>
<l>Maer thout volgede mi niet mede.</l>
<l n="1705"><pb n="28"/> Dus satic daer wel lange stont,</l>
<l>Alse een die sere was gewont.</l>
<l>Van sorgen was mijn gepens wel swaer,</l>
<l>Maer emmer toech mi therte daer,</l>
<l>Dat ic soude ten cnoppe waert gaen.</l>
<l n="1710">Dat hadde die scottre al gedaen,</l>
<l>Die mi coene maecte indien.</l>
<l>Men seit dat niet en soude ontsien</l>
<l>Die worme twater, ende daerbi,</l>
<l>Al haddic gesien al omme mi</l>
<l n="1715">Vliegen gescutte alse gars ende griet,</l>
<l>Ine hadde daer omme gelaten niet,</l>
<l>Inne ware tote den cnoppe gegaen.</l>
<l>Minne, dient al es onderdaen,</l>
<l>Gaf mi therte ende coenhede,</l>
<l n="1720">Ende geboet mi daertoe mede.</l>
<l>Doe rechtic mi op mine been,</l>
<l>Cranc ende idel, recht alse een</l>
<l>Die gequetst es harde sere,</l>
<l>Ende in liet no min no mere</l>
<l n="1725">Dore den scottre, die mijns gert,</l>
<l>Ic en ginc ten cnoppe wart.</l>
<l>Mare die hage, diere stoet bi,</l>
<l>Was so dicke vermaect vore mi,</l>
<l>Dat ic en conste den cnoppe genaken.</l>
<l n="1730">Doe moestic buten der hage waken,</l>
<l>Die omtrent die rosen ginc:</l>
<l>Dat was mire herten een sware dinc.</l>
<l>Doch gaft mi raste, dat ic was</l>
<l>So na den cnoppe, geloeft mi das,</l>
<l n="1735">Want hi stoet mi rechte vore,</l>
<l>So dat ic hadde van hem die gore,</l>
<l>Dat mi behagede also wale,</l>
<l>Dat ic verblijdde altemale,</l>
<l>Ende sere gesachte mi daer mede</l>
<l n="1740">Mine sware dorewonde lede.</l>
<l>So wale wasic te gemake,</l>
<l>Dat ic en gerde engene sake</l>
<l>Maer dan te wesene daer</l>
<l>Ende te blivene al mine jaer.</l>
<l n="1745">Recht doe ic hadde gewesen</l>
<l>Een stucke in bliscap, quam met desen</l>
<l>Die God van Minnen, die mi en liet</l>
<l>Wesen sonder meer verdriet,</l>
<l>Ende scoet mi rechte midden therte</l>
<l n="1750">Ene nuwe wonde, die mi gaf smerte.</l>
<l>Geselscap so hiet dat gescutte:</l>
<l>En geen der andre en was so nutte</l>
<l>Om te hebbene saen genaden;</l>
<l>Want geselscap si maect stade,</l>
<l n="1755">Ende stade doet stelen den dief,</l>
<l>Ende stade doet ontfarmen dlief.</l>
<l>Dese wonde swaer ende nouwe</l>
<l>Gaf mire herten groten rouwe</l>
<l>Ende doegen, dat mi was te swaer,</l>
<l n="1760">Want ic viel in onmachte daer</l>
<l><edition n="29"/>Meer danne driewerf tenden een</l>
<l>Van vernoie, alse mi wel sceen:</l>
<l>Want menich suchten groet ende diep</l>
<l>Dicwile ute mire herten liep,</l>
<l n="1765">Dat mi dede groet torment.</l>
<l>In hadde hope niet een twint</l>
<l>Te genesene emmeer;</l>
<l>Ic hadde die doet genomen eer,</l>
<l>Eer ic te live ware bleven</l>
<l n="1770">Want ic weedt vore mi gescreven,</l>
<l>Dat mi die minne openbare</l>
<l>Sal doen wesen martelare.</l>
<l>Die God van Minnen sette doe inne</l>
<l>Die vifte strale, ende scoet met sinne.</l>
<l n="1775">Si was geheten Goet Gelaet,</l>
<l>Si doet minnen sonder baraet</l>
<l>Ende den minnaren sin gestade,</l>
<l>Al es hi in groet ongenaden.</l>
<l>Dit strael es van scarper snede</l>
<l n="1780">Ende daertoe dat pijnlicste mede;</l>
<l>Mare die hovessche God van Minnen</l>
<l>Dede hem ene suetheit gewinnen,</l>
<l>Dies te sachter wesen soude.</l>
<l>Tpoent, dat voren was van goude,</l>
<l n="1785">Bestreec hi overal wel sciere</l>
<l>Met ere salve, die was diere</l>
<l>Ende precieus ende harde goet,</l>
<l>Dies si te sachter wonden doet,</l>
<l>Die hi selve maken dede</l>
<l n="1790">Den minnaren te genesene mede.</l>
<l>Met derre stralen scoet hi mi.</l>
<l>Niet van verren, maer van bi.</l>
<l>Doet so waer ic daer bleven,</l>
<l>Mi en hadde die God gegeven</l>
<l n="1795">Van sinen ongemente daer,</l>
<l>Dat mi sachte mine wonde swaer.</l>
<l>Thout dat togic uut met sinne,</l>
<l>Mare dat strael bleefer inne,</l>
<l>Gelijc dattie andre daden,</l>
<l n="1800">Daer ic te sere met was verladen</l>
<l>Dese strael hadde den sede,</l>
<l>Dat si gaf tsuete ende tsure mede;</l>
<l>Di was in dwonden swaer van crachten,</l>
<l>Maer int salven was si sochte;</l>
<l n="1805">Si maecte in dene side wonden groet,</l>
<l>Die si in dandre side toesloet.</l>
<l>Te mi waert quam hier binnen</l>
<l>Sere verstormt die God van Minnen,</l>
<l>Ende riep: "Vassael, gi sijt gegaen</l>
<l n="1810">In minen strec, gevet u gevaen!</l>
<l>Gine mocht u niet verweren hier;</l>
<l>Nu gevet u up sonder dangier,</l>
<l>Want hi es sot ende uten kere,</l>
<l>Die hem set jegen sinen here,</l>
<l n="1815">Dien hi altoes wiken moet.</l>
<l>Gevet u gevaen, het es u goet,</l>
<l>Want jegen mi en helpen swerde,</l>
<l>Noch overmoet noch oec hoverde."</l>
<l>Doe seidic: "Here, ic ben gevaen,</l>
<l n="1820">Ende wille u gerne sijn onderdaen</l>
<l>Ende gereet tuwen gebode,</l>
<l>Ende nemmermeer sone moet bagen Gode,</l>
<l>Dat ic soke hulpe ocht troest</l>
<l>Om te werdene van u verloest:</l>
<l n="1825">Bi Gode, en ware redene no recht!</l>
<l>Gi moet mi alse uwen knecht,</l>
<l>Waer gi wilt, leiden gevaen,</l>
<l>Of wilt gi, gi moeget mi verslaen,</l>
<l><edition n="30"/>Want ane u staet al mine gesonde,</l>
<l n="1830">Ende gi hebt mi die doetwonde</l>
<l>Selve met uwer hant gegeven.</l>
<l>Ic wille u dienen al mijn leven:</l>
<l>So vele doechgeliker wort</l>
<l>Hebbic, here, van u gehort,</l>
<l n="1835">Ende dicke ter meneger stat gewagen</l>
<l>Van dien, die u noit ne sagen.</l>
<l>Dies gevic u, here, nu ter stede</l>
<l>Herte ende sen ende lijf mede,</l>
<l>Want ic noch hope den tijt te siene,</l>
<l n="1840">Dat mi van u staet goet te sciene,</l>
<l>Goet ende ere ende alle genade.</l>
<l>Hier met so blivic vroech ende spade</l>
<l>Uwe eigen man, dunct u goet."</l>
<l>Doe woudic cussen sinen voet,</l>
<l n="1845">Maer hi gegreep mi bider hant,</l>
<l>Ende dede mi opstaen te hant,</l>
<l>Ende seide: "Ic prise ende minne di,</l>
<l>Dattu heves geantwort dus mi,</l>
<l>Want noit en ginc uut dorpers monde</l>
<l n="1850">So hovessche antworde engere stonde,</l>
<l>Ende daer ane seldi winnen mede.</l>
<l>Ic wille gi hier te hans ter stede</l>
<l>Mi nu al hier manscepe doet.</l>
<l>Ine wille niet dat gi minen voet</l>
<l n="1855">Cusset, mare ane minen mont,</l>
<l>Die noit velain engere stont</l>
<l>Noch oec dorpe en gereen;</l>
<l>Want ine late mi dorpre engeen</l>
<l>Comen so na den monde mijn,</l>
<l n="1860">Maer hi moet hovesch ende edel sijn,</l>
<l>Dien ic te manne sal ontfaen;</l>
<l>Want, sonder twifel ende waen,</l>
<l>Mi te dienne dat es wel swaer;</l>
<l>Maer daer coemt ave, dats waer,</l>
<l n="1865">Ere, geluc ende groet goet.</l>
<l>Gi selt noch in uwen moet</l>
<l>Utermaten blide wesen,</l>
<l>Dat gi hebt ane u gelesen</l>
<l>So goeden meester ende so bequame,</l>
<l n="1870">Ende oec van so groter name,</l>
<l>Want die baniere vort die Minne,</l>
<l>Daer alle hovescheit es inne;</l>
<l>Want si es van selker manieren,</l>
<l>Dat si es hovesch ende goedertiere,</l>
<l n="1875">Ende daer met enen suete pine,</l>
<l>Want wire heme in pint te sine</l>
<l>Ende hare te dienne getrouwelike,</l>
<l>In heme sone mach lichtelike</l>
<l>Bliven enich dorpers sede</l>
<l n="1880">Noch dinc die es te lachterne mede."</l>
<l>Doe waerdic aldaer sijn man,</l>
<l>Daer ic bliscap af gewan,</l>
<l>Dies ickene custe an sinen mont.</l>
<l>Doe hiechs hi mi al daer ter stont</l>
<l n="1885">Van sire manscap borge of pant.</l>
<l>"Vrient," seit hi: "ic hebbe int lant</l>
<l>Ontfaen te manne ende te gesellen</l>
<l>Menichgen valschen ende fellen,</l>
<l>Die mi hebben vernoi gedaen;</l>
<l n="1890">Maer mochticse weder noch gevaen</l>
<l>Ende vercrigen bi enege maniere,</l>
<l>Ic sout hem doen ontgelden diere.</l>
<l><edition n="31"/>Omdat u mine herte heft lief,</l>
<l>En willic niet, dat gi alse dief</l>
<l n="1895">Mi ontfliet noch oec wert loes.</l>
<l>Ic wille u binden, dat gi altoes</l>
<l>Met mi selt bliven al u leven</l>
<l>Ende u manscap nine begeven.</l>
<l>Gi daedt sonde, begavedi mi:</l>
<l n="1900">So vele trouwen houdic in di."</l>
<l>Doe seidic: "Here, gi hebt onrecht,</l>
<l>Dat gi borge eichst uwen knecht.</l>
<l>En weetti doch die waerheit wale,</l>
<l>Dat gi van mi hebt altemale</l>
<l n="1905">Mine herte geel tuwen gebode.</l>
<l>Al wildic enichsens bi Gode</l>
<l>Van u keren, en holpe niet</l>
<l>No dore rouwe, noch dore verdriet</l>
<l>Hets al uwe, dats wel inscijn;</l>
<l n="1910">Ine hebbe twent an therte mijn,</l>
<l>Wat mi steet, ist goet of quaet,</l>
<l>Altoes te doene al uwen raet</l>
<l>Ende uwen wille, so wat dat si;</l>
<l>Alselke sekeringe hebben diere bi.</l>
<l n="1915">Ic geve wel mi selven sculdich,</l>
<l>Dat ic u moet bliven huldich;</l>
<l>Coemt mi te pinen ocht te baten,</l>
<l>Ic moet mine herte u eigin laten.</l>
<l>Maect enen sluttel, daer gijt mede</l>
<l n="1920">Sluut ende legget tiere selver stede,</l>
<l>Daer gi den borge leggen sout,</l>
<l>Dien gi van mi hebben wout."</l>
<l>Doe sprac die God met sueten sinne:</l>
<l>"Hier houdic mi gepait wel inne.</l>
<l n="1925">Ic hadde onrecht, eichste ic u mere,</l>
<l>Want hi es gnoech vanden live here,</l>
<l>Die therte heft te sinen gebode:</l>
<l>Ine eysch u nemmeer bi Gode."</l>
<l>Doe toech ute sinen almeniere</l>
<l n="1930">Die God enen slutel diere</l>
<l>Van finen goude, al was hi clene,</l>
<l>Beset met wel menegen stene,</l>
<l>Ende seide: "Ic sal sluten hiermede</l>
<l>Al u herte vaste hier ter stede.</l>
<l n="1935">Met desen slutele van goude fijn</l>
<l>Slutic al die scoenhede mijn;</l>
<l>Hi es vrouwe van minen goede."</l>
<l>Doe stac hine met sachten moede</l>
<l>Diepe in mine rechte side,</l>
<l n="1940">Ende besloet daer tien tiden</l>
<l>Altemale wel vaste mijn herte.</l>
<l>Die slutel hi dede mi een deel smerte.</l>
<l>Doe mi die smerte was vergaen,</l>
<l>Seidic: "Here, gi hebt gedaen</l>
<l n="1945">Met mire herte dat gi wout,</l>
<l>Nu biddic u vriendelike dat gi hout</l>
<l>Den dienst van mi doch dankelike.</l>
<l>Ic segge dit niet sekerlike,</l>
<l>Omdat ic gelovich si,</l>
<l n="1950">Here, mare ic sect daer bi,</l>
<l>Dat hem die cnape om niet sere</l>
<l>Pijnt, die dient sinen here,</l>
<l>Dien sijn dienst es ongename,</l>
<l>Ende dats den cnapen oec onbequame."</l>
<l n="1955"><pb n="32"/> Die God seide: "Sint dat gi</l>
<l>U up hebt gegeven mi,</l>
<l>So willic uwen dienst te danke ontfaen,</l>
<l>Ende selt van mi bliscap anevaen,</l>
<l>Diendi mi met trouwen wale;</l>
<l n="1960">Maer weet wel dat ten irsten male</l>
<l>Vroude nine coemt stappans ter uren,</l>
<l>Men moet in pinen een sticke tijts duren</l>
<l>Ende dogen swaerheit ende quetsinge,</l>
<l>Alse gi nu selt handelinge.</l>
<l n="1965">Es dat gi u hout ane minen raet,</l>
<l>Ic sal u setten in hogen staet,</l>
<l>Omdat u nine benemt quaetheide,</l>
<l>Ocht lange haken ende beide.</l>
<l>Maer bi gevalle en salt niet saen</l>
<l n="1970">Comen dat gi salt loen ontfaen;</l>
<l>Maer doeget ende dient emmer ane:</l>
<l>U staets groten loen tonfane;</l>
<l>Want ic weet noch selc poisoen,</l>
<l>Het sal u al genesen doen,</l>
<l n="1975">Diendi mi na minen begeren,</l>
<l>Gelijc dat doen gerechte minnaren,</l>
<l>Die mine gebode gerne houden.</l>
<l>Houddise, het wert u wel vergouden."</l>
<l>Doe seidic: "Here, genaden dor God,</l>
<l n="1980">Doet mi verstaen al u gebod,</l>
<l>Eer gi van mi hene keert;</l>
<l>Want bleve ics van u ongeleert,</l>
<l>Ic mochte wel met enegen kere</l>
<l>Onwetens ute comen, here,</l>
<l n="1985">Dat mi soude te sere deren,</l>
<l>Want mijn wille ende mijn begeren</l>
<l>Es u te dienne sonder begeven</l>
<l>Dien dach, here, dien ic sal leven."</l>
<l>Die God seide: "Gi segt wale.</l>
<l n="1990">Nu hort ende verstaet mine tale,</l>
<l>Ende pijnt uwer herten hier te sine;</l>
<l>Want die meester verliest sine pine,</l>
<l>Dat hi leert den jongen man,</l>
<l>Daer hi sine herte nine leit an,</l>
<l n="1995">Noch een wort niet ontfaet</l>
<l>So wat hi leest ende nine verstaet."</l>
<l>Die God van Minnen hi vertelle</l>
<l>Mi altemale ende verspelle</l>
<l>Sijn gebod van inde torde al,</l>
<l n="2000">Gelijc dat ict u seggen sal</l>
<l>In dit boec. Diet horen wille,</l>
<l>Hi hore ende swige al stille;</l>
<l>Hi mach horen dat goet si</l>
<l>Ende genoech leren, gelovets mi,</l>
<l n="2005">Want die materie es nuwe ende goet.</l>
<l>Ende die daertoe leget sinen moet,</l>
<l>Dat hi vanden dromen hort dinden,</l>
<l>Hi mager die naturen in vinden</l>
<l>Ende oec alden art van minnen,</l>
<l n="2010">Dien ic u hier sal na mijn kinnen</l>
<l><edition n="33"/>Ontbinden al in dietsche worden,</l>
<l>Want alle die saken, die horden</l>
<l>Ten drome, waren al ware dinge</l>
<l>Ende oec grote betekeninge.</l>
<l n="2015">Die God van Minnen sprac ende seide:</l>
<l>"Ic verbiede u dorperheide,</l>
<l>Ende die verwerpet altemale,</l>
<l>Opdat gi mi wilt dienen wale;</l>
<l>Want ic verbanne in allen sinnen</l>
<l n="2020">Alle die dorperheiden minnen.</l>
<l>Die dorper hi doet dorpernie:</l>
<l>Sinen dienst en gerdic nie;</l>
<l>Want hi es fel ende sonder genaden</l>
<l>Ende altoes in quaden raden;</l>
<l n="2025">Te niemene sone draget hi minne,</l>
<l>So quaderande es hi van sinne.</l>
<l>Hoet u, dat gi nine vertrect</l>
<l>Dinc, die wesen wille bedect</l>
<l>Ende al dat te heelne staet:</l>
<l n="2030">Hens gene meesterie te seggene quaet.</l>
<l>Besiet ane Keyen den drossate,</l>
<l>Die fel was ende harde ongemate;</l>
<l>Bi sinen scerne, dies hi plach,</l>
<l>Lachterdenne so wie dattene sach,</l>
<l n="2035">Ende was geheten quaet vilain.</l>
<l>Alse vele alst her Walewain</l>
<l>Prijs hadde om sine hovesheide,</l>
<l>Alse vele quaets men seide</l>
<l>Van Keyen om sine dorperheit,</l>
<l n="2040">Die hem altoes was gereit;</l>
<l>Met sire tongen maecte hi gescal</l>
<l>Vor dandre riddren overal.</l>
<l>Sijt hovesch mede, dat radic wale,</l>
<l>Ende hebt altoes gereet u tale</l>
<l n="2045">Beide ten riken ende ten gematen;</l>
<l>Ende alse gi gaet achter straten,</l>
<l>So hebt van seden, wien gi ontmoedt,</l>
<l>Dat gine emmer irstwaerf groedt.</l>
<l>Geviele oec dat u een man</l>
<l n="2050">Tirsten groette ende sprake an,</l>
<l>Wart een oude, wart een jonge,</l>
<l>En hilt niet danne stom u tonge,</l>
<l>Gine gruettene weder haestelinge;</l>
<l>Ende ontpluct oec sonderlinge</l>
<l n="2055">Uwen mont engene wile</l>
<l>Om te seggene loddre gile,</l>
<l>Noch loddre worde, die sere mestaen,</l>
<l>Dien laet uten monde niet gaen;</l>
<l>Want hovesch sone hilt ickene nie,</l>
<l n="2060">Die gerne noemde dorpernie.</l>
<l>Eert altoes vrouwen ende joncfrouwen,</l>
<l>Ende pijnt te dienne hem met trouwen;</l>
<l>Ende hordi van hem seggen tale</l>
<l>Iemene, die nine steet wale,</l>
<l n="2065">Segt hem dat hi swige alstille.</l>
<l>Doet gerne al vrouwen wille,</l>
<l>Ende emmer seldi doen den raet,</l>
<l>Dat gode niemare van u gaet.</l>
<l>Hoet u mede van hovarden,</l>
<l n="2070">Want si es moeder der onwarden.</l>
<l>Hovarde es sotheit ende sonde,</l>
<l>Hovarde en can in gere stonde</l>
<l>Genedren hare hovardichede</l>
<l>Te dienne ofte biddene mede;</l>
<l n="2075">Want hovarde es altoes tsegen</l>
<l>Dies gerechte minnaren plegen.</l>
<l>Maer diegene, die hem wilt pinen</l>
<l>Te minne, hi sal hem metten sinen</l>
<l><edition n="34"/>Cuscelike houden na sire werde:</l>
<l n="2080">Cuscheit en es gene hovarde.</l>
<l>Hets menich cusch in sine maniere,</l>
<l>Hovarde es hem harde diere.</l>
<l>Hout u wale ende cuschelike</l>
<l>Van cledren, na dat gi sijt rike,</l>
<l n="2085">Want scone cledren temen sere</l>
<l>Ende trecken vorwaert haren here.</l>
<l>Eist dat gi hebt nuwe laken,</l>
<l>So seldi doen uwe cledre maken</l>
<l>Den genen diese wel can sniden</l>
<l n="2090">Ende voren ploien ende besiden,</l>
<l>Ende die mouwen cnoppen wale:</l>
<l>Dit siert den mensce altemale.</l>
<l>Scone gescoite ende goet</l>
<l>Radic, dat gi dickent anedoet:</l>
<l n="2095">Het staet al nuwes wel anegedaen.</l>
<l>Ende hoet u dat si niet en staen</l>
<l>Wijt, alsi den dorpre doen,</l>
<l>Hare hoge, wide gecnoppede scoen.</l>
<l>Draget fraie gordele ende alminiere,</l>
<l n="2100">Maer dat si niet en sijn te diere.</l>
<l>Hout u emmer na u goet,</l>
<l>Ende hoedt u dat gi onder voet</l>
<l>Niet en valt, maer altoes blijft</l>
<l>So dat gi tuwe niet over en drijft;</l>
<l n="2105">Maer hout u altoes cuschelike,</l>
<l>Na dien dat gi weet rike</l>
<l>Ende dat gedragen mach u goet.</l>
<l>Van blomen so draget enen hoet,</l>
<l>Want hi en es van coste niet groet,</l>
<l n="2110">Ochte te Meye van rosen roet:</l>
<l>Dien mach elc vercrigen sciere,</l>
<l>Want hine es van coste niet diere.</l>
<l>Wasschet uwe hande ende scuert u tande,</l>
<l>An u en laet vuelheit gereande,</l>
<l n="2115">Cort u nagle wel met sinne,</l>
<l>Ende en letter gene swartheit inne,</l>
<l>Knopt u mouwen ende kimt u haer:</l>
<l>Gi sels te sienre scinen, dats waer.</l>
<l>Ic rade u ende gebiede u dat,</l>
<l n="2120">Dat gi u pijnt in elke stat</l>
<l>Te sine in hogen ende in bliden,</l>
<l>Want minne en wilt in genen tiden</l>
<l>Dat enichge droefheit bi hare si;</l>
<l>Want tevel es hovesch, geloves mi,</l>
<l n="2125">Dat gerne es blide ende speelt mede.</l>
<l>Nochtanne gevalt ter meneger stede,</l>
<l>Dat den minnare wert bekent</l>
<l>Na bliscap harde groet torment:</l>
<l>Bi wilen joie, bi wilen rouwe.</l>
<l n="2130">Opdat sijn herte es getrouwe,</l>
<l><edition n="35"/>So moet hi menich wonder smaken,</l>
<l>Die minnen dient met allen sake.</l>
<l>Warachtich sere es die minne,</l>
<l>Sone staet niet stille in den sinne;</l>
<l n="2135">Si doet wenen den minnare,</l>
<l>Alse nu so doet sine singens garen.</l>
<l>Condi maken enich spel,</l>
<l>Datten lieden behaget wel,</l>
<l>Alsment u bidt, so doet sciere,</l>
<l n="2140">Ende en makes u niet te diere;</l>
<l>Siter af milde in alre wijs,</l>
<l>So salt sere hogen uwen prijs;</l>
<l>Ende siedi dapper ende oec snel,</l>
<l>Ende licht op dors ende ridet wel,</l>
<l n="2145">So seldi riden op entale,</l>
<l>Die orse al springende, dat sit wale;</l>
<l>Want die orse wel doen springen,</l>
<l>Dats behagelheit van jongelingen.</l>
<l>Condi oec wel breken speren,</l>
<l n="2150">Dat seldi altoes begeren,</l>
<l>Ochte van wapenen dat bestaet,</l>
<l>Want u prijs daer verre mede gaet.</l>
<l>Hebdi die stemme goet ende claer,</l>
<l>So seldi singen sonder vaer</l>
<l n="2155">Die noten scone ende faitise,</l>
<l>Want het bringet in groten prise.</l>
<l>Oec steet wel elken jongen man,</l>
<l>Dat hi op snaerspel spelen can</l>
<l>Ende oec op die timbre mede,</l>
<l n="2160">Ende reyen ende dansen, alst heft stede.</l>
<l>En sijt niet vrec, dats mijn raet,</l>
<l>Want die minnen, dat verstaet,</l>
<l>Moeten vele te mildere sijn;</l>
<l>Want die minne si es so fijn,</l>
<l n="2165">Dat si alle vrecheit haet:</l>
<l>Daer omme scuwetse ende laet</l>
<l>Ende vliet, want het es lachter,</l>
<l>Ende si set den minnare tachter.</l>
<l>Hen nes niet recht, geloves mi,</l>
<l n="2170">Dat minnare also nodich si</l>
<l>Als een dorper, fel ende sot,</l>
<l>Die noit en wiste der minnen gebot.</l>
<l>Het es recht dat si geven</l>
<l>Haer goet, die in minnen leven;</l>
<l n="2175">Want si, die om een sien allene</l>
<l>Al haer herte geven alrene,</l>
<l>Hoe soudense dan hare goet gesparen,</l>
<l>Sine gavent mildelike tuwaren?</l>
<l>Nu willic u tellen cortelike</l>
<l n="2180">Wat gi doen selt sekerlike;</l>
<l>Want die worde vernoyen min</l>
<l>Alsmen cortelike seit dien sin,</l>
<l>Want vermoylec es lange tale.</l>
<l>Nu hort ende verstaet mi wale:</l>
<l n="2185">So wie dat dienen wilt der minnen,</l>
<l>Hine mach hovarde niet hebben binnen,</l>
<l>Mar moet sijn hovesch ende goedertiere,</l>
<l>Ende soete ende sachte van maniere,</l>
<l>Ende mede milde, dat seggic u.</l>
<l n="2190">Ende vore u sonden settic u nu,</l>
<l>Dat gi der minnen selt met trouwen</l>
<l>Dienen u leven sonder berouwen,</l>
<l>Die u die herte maecte in rure,</l>
<l>Ende pensen om die suete ure,</l>
<l n="2195">Daer af coemt joie ende delijt.</l>
<l>Om dies ic wille dat gi sijt</l>
<l>Met fijnre herten een minnere,</l>
<l>Sone willic dat gi haren entere</l>
<l>U herte legt; maer tere stat</l>
<l n="2200">Willic dat si, vorwaer wet dat,</l>
<l><edition n="36"/>An enen mensche sonderlinge.</l>
<l>Ic hate alle helecht wenninge,</l>
<l>Want icse en mach minnen niet</l>
<l>Diemen hare herte deilen siet</l>
<l n="2205">Ende hare minne in vele staden.</l>
<l>Ic wille dat gi sijt beraden,</l>
<l>Dat gise in ene stat bestaet,</l>
<l>Ende emmer siet dat gi versmaet</l>
<l>U herte te leenne teneger stede,</l>
<l n="2210">Want het es kaitivichede.</l>
<l>Gefse altemale sonder wanc,</l>
<l>So mogedijs hebben groten danc,</l>
<l>Want doget, die van geleenden dingen</l>
<l>Coemt, vergaet haestelingen;</l>
<l n="2215">Maer die dinc diemen gevet,</l>
<l>Hets recht datmer danc af hevet;</l>
<l>Want stucken, diemen willechlike</l>
<l>Geeft, ontfaet een dankelike;</l>
<l>Maer gifte en es wart eens poitevins,</l>
<l n="2220">Diemen gevet behouden tsins.</l>
<l>Alsi gi dus hebt uwe herte geleget</l>
<l>Ende gegeven, alse ict geseget</l>
<l>U hebbe, ende daer in wilt duren,</l>
<l>So selen u die avonturen</l>
<l n="2225">Der minnen comen openbaer,</l>
<l>Die dickent sijn hart ende swaer;</l>
<l>Want u sal vallen ter meneger tijt</l>
<l>Alse gi metten lieden sijt,</l>
<l>Ende u gedinct van uwer minnen,</l>
<l n="2230">Die gi draget int herte binnen,</l>
<l>Seldi sceden daer van hen</l>
<l>Ende gaen allene, dat si uwen sin</l>
<l>Niet ne merken no en verstaen;</l>
<l>Ende alse gi sijt van hem gegaen,</l>
<l n="2235">Alse nu so sal u suetheit</l>
<l>Die minne tonen, daer na arbeit,</l>
<l>Ende gi selt pensen dat ende ditte.</l>
<l>Nu sal u coude, nu sal u hitte</l>
<l>Comen ende nu pine groet;</l>
<l n="2240">Alse nu bleec ende alse nu roet</l>
<l>Seldi wesen ende daerna beven.</l>
<l>Noit en sagedi in u leven</l>
<l>Rede, die u dochte wesen</l>
<l>So swaer dat hi gelike desen,</l>
<l n="2245">No van coude, no van hitten.</l>
<l>Bi uren seldi moeten sitten</l>
<l>Stom alse een beelde van stene,</l>
<l>Dat levende sin en heeft negene,</l>
<l>Dat hant no voete can geruren:</l>
<l n="2250">Dus saldi sijn ter meneger uren,</l>
<l>Ende alse gi danne tuselven weder</l>
<l>Coemt, sal u uter herten neder</l>
<l>Suchten comen diepe ende swaer,</l>
<l>Ende selt seggen dan daer naer:</l>
<l n="2255">"Ay God! nu ben ic harde quaet,</l>
<l>Dat ic niet en doe den raet</l>
<l>Dat ic die scone sage van na,</l>
<l>Noch oec daer waert niet en ga.</l>
<l>Wat en sendic mire herten daer</l>
<l n="2260">Mijn ogen, ende medeginge naer!</l>
<l><edition n="37"/>Opdat mijn ogen niet en geleiden</l>
<l>Mijn herte daer al sonder beiden,</l>
<l>Daert te wesene so begeert,</l>
<l>Ine prise ere not niet wert</l>
<l n="2265">Wat dat moegen sien mijn ogen!</l>
<l>Si en souden niet gedogen,</l>
<l>Dat si hier lagen stille,</l>
<l>Mijn herte en ware daert wesen wille,</l>
<l>Ende en sagese al openbaer,</l>
<l n="2270">Daer mi soe sere langet naer.</l>
<l>Bi Lode! te rechte bem ic musart</l>
<l>Ende blode ende sere vervart,</l>
<l>Dat ic so lange tijt mach sijn</l>
<l>Sonder mijn lief, mijn minnekijn,</l>
<l n="2275">Ende ict met ogen niet en sie:</l>
<l>In hadt met ogen gesien nie</l>
<l>Alsict nu soude anesien."</l>
<l>Dan maecti u op die vart mettien,</l>
<l>Ende waent sien dat gi begaert,</l>
<l n="2280">Maer het gaet u achterwart:</l>
<l>Gine selse sien no spreken mogen.</l>
<l>Dan moetti keren in wanhogen,</l>
<l>Drove pensende ende wel erre;</l>
<l>U troest hi sal wesen verre.</l>
<l n="2285">Gi selt suchten met dieper herten,</l>
<l>So dat u sal u leven smerten.</l>
<l>Dit sal u comen sonder gewere:</l>
<l>Dit kint elc gerecht minnere,</l>
<l>Dat dit es seker ende waer.</l>
<l n="2290">Dan en sal u herte daernaer</l>
<l>Hem niet custen in sijn droven,</l>
<l>Maer selt anderwaerf gaen proven</l>
<l>Ochte gise iet selt moegen sien;</l>
<l>Ende mach u dat geluc gescien</l>
<l n="2295">Dat gise saget, al daedt u pine,</l>
<l>Gi sout u verbliden daer te sine,</l>
<l>Ende oec soude u herte dat claget</l>
<l>Joie hebben, dat gi saget</l>
<l>Hare scoenheit, die u sal dunken groet;</l>
<l n="2300">Ende dat verstaet nu wel al bloet,</l>
<l>Dat bi siene u herte sal</l>
<l>Ontfuncten ende ontsteken al;</l>
<l>Ende alse dicke alse u gescien</l>
<l>Mach, dat gise moeget anesien,</l>
<l n="2305">Dat u tfier ontsteken meer</l>
<l>Dant noit dede te voren eer.</l>
<l>So een meer siet sijn minnekin,</l>
<l>So meer bernt die herte sijn;</l>
<l>Want die minne die wille doet</l>
<l n="2310">Stect int herte der minnen gloet,</l>
<l>Want elc minnere heeft gereet</l>
<l>Tfier der minnen, dat es heet.</l>
<l>Alse een dan siet sine vriendinne,</l>
<l>Die es tfier van sinen sinne,</l>
<l n="2315">Ende diene altemale ontsteect,</l>
<l>So hi meer jegen hare spreect,</l>
<l><edition n="38"/>So hi seerre bernt, dats waer;</l>
<l>Want die meest den viere es naer,</l>
<l>Hi bernt meest van tfiers gloede:</l>
<l n="2320">Dat orcontscapen ons die vroede.</l>
<l>Die wile gi sijt int anesien,</l>
<l>Sal u duncken, mocht gescien,</l>
<l>Gine porret nemmer van daer voet;</l>
<l>Maer alse gi keert ent wesen moet,</l>
<l n="2325">So sal u dinken alden dach</l>
<l>Die vroude die uwe herte anesach;</l>
<l>Maer alse gi sijt en wech van hare</l>
<l>Gesceden, so saldi openbare</l>
<l>U selve scelden ende sere beclagen,</l>
<l n="2330">Dat gi hare en dorst gewagen</l>
<l>Dat u so sere op therte lach.</l>
<l>Des seldi droven alden dach,</l>
<l>Dat gi noit so coene en wart,</l>
<l>Dat gi spreken dorst een wort,</l>
<l n="2335">Mare saet stom alse ene beeste</l>
<l>Neven hare; dit sal u tmeeste</l>
<l>Sijn ende oec swaerste mede;</l>
<l>Want u sal duncken dat gi tier stede</l>
<l>Met lachtere sijt van hare gesceden</l>
<l n="2340">Ende met groter dorperheden,</l>
<l>Dat gi dus sijt van hare gegaen.</l>
<l>Dan sal u duncken sonder waen,</l>
<l>Dat gi van hare te verre sijt;</l>
<l>Maer mochte vallen noch die tijt,</l>
<l n="2345">Dat gi hare saluut mocht geven,</l>
<l>Het soude u helpen al u leven.</l>
<l>Noch sal u vallen int herte mede,</l>
<l>Dat gi gerne ginct tier stede</l>
<l>Daer gi saget die scone doe.</l>
<l n="2350">Dan saldi pensen wie ende hoe</l>
<l>Gi gegaen mocht inder straten.</l>
<l>Daer gi die scone in hebt gelaten,</l>
<l>Die gi met talen en dorst bestaen.</l>
<l>Te haren huus soudi gerne gaen,</l>
<l n="2355">Consti vinden ockisoen,</l>
<l>Dat gijt met redenen wel mocht doen;</l>
<l>Want hets recht: daer gi mint sere</l>
<l>Si al u wandelen ende u kere;</l>
<l>Mar jegen tfolc so helet wale</l>
<l n="2360">Ende soect dan andre tale,</l>
<l>Die u aldaer comen doet.</l>
<l>Ende quame daer in uwen moet</l>
<l>Die scone, die gi alsoe mint,</l>
<l>Gine sout macht een twint</l>
<l n="2365">Hebben te anegroetene hare,</l>
<l>Maere gi selt al openbare</l>
<l>U varuwe verwandelen menichfout;</l>
<l>U herte sal warden heet ende cout,</l>
<l>Ende u sal begeven oec u tale;</l>
<l n="2370">Ende alse gise waent beginnen wale</l>
<l>Seldijs qualec hebben die macht.</l>
<l>Gevielt oec dat gi hadt die cracht,</l>
<l>Dat gi te sprekene beginnen sout,</l>
<l>Al ware dat sake dat gi wout</l>
<l n="2375">Met ernste seggen wel drie saken,</l>
<l>Gine sout die twee niet mogen geraken:</l>
<l>So sere soudi sijn in vare,</l>
<l>Dat gi spraket jegen hare.</l>
<l>En es so wel gesent man,</l>
<l n="2380">Noch die so wale spreken can,</l>
<l>Hine soude daer in sine tale</l>
<l>Genoech vergeten, dat wetic wale,</l>
<l>En sijn die gene die loselec minnen,</l>
<l>Die el seggen dan si binnen</l>
<l n="2385"><pb n="39"/> Pensen ochte dinken mede,</l>
<l>Ende dat es ene grote valschede.</l>
<l>Dan alse gi tusscen uwe beden</l>
<l>Dan hebt gesproken, ende sijt gesceden</l>
<l>Met hovesscer tale onderlinge,</l>
<l n="2390">Ende gi dan penst om enege dinge,</l>
<l>Die ure herten quetst ende weget,</l>
<l>Ende die gi hare sout hebben geseget,</l>
<l>Dan saldi dogen grote pine,</l>
<l>Daer u lange in staet te sine,</l>
<l n="2395">Ende selt tu selven seggen dan:</l>
<l>"Wat vergaetti, onsalich man,</l>
<l>Die wile dat ics hadde die stade!"</l>
<l>Dese pine, dese ongenaden</l>
<l>Moeten hebben die minnaren</l>
<l n="2400">Ende hen selven sere vertaren.</l>
<l>Altoes soe moet hem gebreken,</l>
<l>Tes icker wille die hant toesteken;</l>
<l>Maer navons, alse gi slapen sijt</l>
<l>Op u bedde ent u donct tijt,</l>
<l n="2405">So gaet u over dan gereet</l>
<l>Meer dan dusentichsterande leet.</l>
<l>Cleine delijt seldi vercrigen,</l>
<l>Ende oec onlange seldi swigen</l>
<l>Sonder suchten ende beven,</l>
<l n="2410">Ende in groten lede leven,</l>
<l>Ende keren ende wenden tallen uren,</l>
<l>Ende qualec seldi mogen duren,</l>
<l>Gine selt liggen in groten stride,</l>
<l>Nu over den rugge, nu over die side.</l>
<l n="2415">Gine selt geduren te gere stede,</l>
<l>Daer gi mocht hebben pais ende vrede,</l>
<l>Gelijc alse die den tantswere heeft</l>
<l>Ende die in groten dogene leeft.</l>
<l>Danne so seldi daer gedinken</l>
<l n="2420">Hare scone ogen, die haer vlinken,</l>
<l>Ende hare wel gedane figure,</l>
<l>Diere engene creature</l>
<l>Die nu leeft en mach geliken.</l>
<l>Dit sal u int herte striken</l>
<l n="2425">Ende geven groet delijt.</l>
<l>U sal oec dincken selke tijt,</l>
<l>Dat gi die scone, die es volmaect,</l>
<l>Bi u hebt al moeder naect</l>
<l>In uwen arme, in die gebare</l>
<l n="2430">Alse ocht uwe getrouwet wijf ware,</l>
<l>Ochte uwe amie van allen saken.</l>
<l>Dan saldi borge in Spaengen maken</l>
<l>Ende grote joie van niewete driven.</l>
<l>Daer gi onlange in selt bliven,</l>
<l n="2435">Die joie sine sal u ontgaen.</l>
<l>Dan seldi wenen menichgen traen</l>
<l>Ende dicke seggen: "Deus, God here!</l>
<l>Waest een droem, dat mi dus sere</l>
<l>Verblijdde ende maecte in vrouden?</l>
<l n="2440">Wilde hi mi altoes hier in houden,</l>
<l>So waer ic vol van avonturen;</l>
<l>Maer dat mi onlange mochte geduren,</l>
<l>Dat was sekerlec mine doet.</l>
<l>God here! mochtic die joie groet</l>
<l n="2445">Noch ene waerf met mine ogen sien,</l>
<l>Ende mi mochte vor mine doet gescien,</l>
<l><edition n="40"/>Ic wout op een covent vorwaer,</l>
<l>Dat ic stappans storve aldaer;</l>
<l>En dade mi pine cleine no groet,</l>
<l n="2450">Dat ic in lieves arme bleve doet.</l>
<l>Sere torment mi die minne</l>
<l>Ende dorepijnt al mine vif sinne;</l>
<l>Mar quame mi alselke salichge stonde,</l>
<l>Dat ic ane hare selke joie vonde,</l>
<l n="2455">So ware mijn seer vergaen te spele.</l>
<l>Wacharme, nu biddic te vele!</l>
<l>Ic en houde mi selven niet</l>
<l>Over vroet dat mi gesciet;</l>
<l>Es dat ic selke overdaet</l>
<l n="2460">Iesch, ic hadde dullen raet;</l>
<l>Want die gene die iescht sotheit,</l>
<l>Hets wel recht datmen ontseit.</l>
<l>Ine weet niet wane mi quam</l>
<l>Die herte daer ic dit uutnam;</l>
<l n="2465">Want menech scoonre ende wiser,</l>
<l>Menich hoger ende faitiser</l>
<l>Soude hem met min genogen laten</l>
<l>Dan ic dede met mire onmaten.</l>
<l>Mar mochtic hebben teneger stont</l>
<l n="2470">Een cussen ane mijns lieves mont,</l>
<l>So haddic een rike begeren</l>
<l>Vor al mijn leet ende vor al mijn deren,</l>
<l>Mar dat es swaer te comene an.</l>
<l>Ic dede wel als een dom man,</l>
<l n="2475">Dat ic daer mijn herte leide,</l>
<l>Daer ic meer af onstichteide</l>
<l>En crige no goelec waer.</l>
<l>Nu seggic wale alse musart;</l>
<l>Want allene een vriendelic sien,</l>
<l n="2480">Dat mi van hare mochte gescien,</l>
<l>Ware mi beter op ene tijt</l>
<l>Dan van ere andre al delijt.</l>
<l>Deus, hoe gerne dat icse sage!</l>
<l>En salt naken niet ten dage,</l>
<l n="2485">Dat ic van minen bedde mochte staen,</l>
<l>Ende ic die scone mochte sien gaen?</l>
<l>Dese nacht es utermaten lanc;</l>
<l>Mi dunct, hine heft engenen ganc.</l>
<l>Wat beliggic langer hier?</l>
<l n="2490">Mijn herte bernt mi alse een vier;</l>
<l>Liggen es te swaren sake</l>
<l>Die niet en slaept met gemake.</l>
<l>Mi verwast sere ende pijnt,</l>
<l>Dattie sonne nu nine scijnt</l>
<l n="2495">Ende die nacht nine wilt tegaen.</l>
<l>Waert dach, ic soude op dan staen.</l>
<l>Ay sonne, wane haesti uwen opganc</l>
<l>Ende jaget en wech dien nacht lanc,</l>
<l>Ende wilt versnellen ende bat ruren?</l>
<l n="2500">Ine can hier langer niet geduren."</l>
<l>Aldus seldi jegen den nacht</l>
<l>Striden met wel groter cracht,</l>
<l>Sonder slapen ende oec rusten,</l>
<l>Want u sals wel lettel lusten,</l>
<l n="2505">Opdat ghi noit kindet die minne.</l>
<l>Ende alse u danne vernoit van sinne,</l>
<l><edition n="41"/>Dat gi moet liggen ende waken,</l>
<l>So seldi u ter vart opmaken,</l>
<l>Eer die dach nemmeer opgeet:</l>
<l n="2510">Dat liggen sal u sijn so leet.</l>
<l>Gi selt u scoien ende cleden,</l>
<l>Gi selt u al opgereden;</l>
<l>Eist in hagle, eist in snee,</l>
<l>Dan sal u pinen no geven wee,</l>
<l n="2515">Dat gi laten selt u vart,</l>
<l>Gine selt haesten vaste daer wart</l>
<l>Aldaer u lief wonende si,</l>
<l>Op avonture, ochte gi</l>
<l>Van hare mocht vernemen iet,</l>
<l n="2520">Die lettel acht op u verdriet;</l>
<l>Want si sal liggen slapen vaste</l>
<l>Ende pensen lettel om u onraste,</l>
<l>Noch om u diere buten staet.</l>
<l>Gi selt hebben menichgen raet,</l>
<l n="2525">Wat gi moegen selt bestaen:</l>
<l>Vor dachterste dore seldi gaen</l>
<l>Besien, ochte die scone si</l>
<l>Daer buten iet, gelovets mi;</l>
<l>Daer seldi een stuc liggen vore.</l>
<l n="2530">Condi vinden enichge score</l>
<l>Ane enichge venstre tenichger stat,</l>
<l>Ocht in die want maken een gat,</l>
<l>Daer seldi u oren leggen ane,</l>
<l>Om te horne ende te verstane</l>
<l n="2535">Ochtemen slapen si daer binnen,</l>
<l>Ende ocht die scone in enichgen sinne</l>
<l>Mochte noch wesen iet in wake.</l>
<l>Danne so radic u die sake,</l>
<l>Dat gi sucht ende claeget uwen rouwe,</l>
<l n="2540">Dat horen moege die joncfrouwe,</l>
<l>Dat gi dore die minne van hare</l>
<l>En cont geduren hare noch dare,</l>
<l>Want wive ontfarmich sijn van herten.</l>
<l>Eest dat si clagen hort u smerten</l>
<l n="2545">Ende u pine ende u verdriet,</l>
<l>Haer sels ontfarmen emmer iet,</l>
<l>Dat si u wart so sere te sure,</l>
<l>Sine si te hart jegen nature.</l>
<l>Gevalt dat gise nine siet,</l>
<l n="2550">So cust die porte, en lates niet,</l>
<l>Daer dat helichdoem woent binnen,</l>
<l>Daer gi omme waent ontsinnen.</l>
<l>Dit gaen, dit keren ende dit waken</l>
<l>Doet den minnare mager maken</l>
<l n="2555">Ende afnemen sijn anscijn.</l>
<l>Dies seldi noch wel seker sijn</l>
<l>Ende met u selven wel orconden,</l>
<l>Dat minne en laet ten genen stonden</l>
<l>Ende oec noch te genen male</l>
<l n="2560">Haren vrient geverut wale.</l>
<l>Mare die valsche losengiere</l>
<l>Hebben ene andre maniere;</l>
<l>Want si doen verstaen den vrouwen,</l>
<l>Dat sise minnen so met trouwen,</l>
<l n="2565">Dat si eten no drinken en mogen,</l>
<l>Dat sere ende qualec es gelogen;</l>
<l>Want vetter siet men al hare lede</l>
<l>Dan abte ochte prioren mede.</l>
<l>Noch so willic dat gi sijt</l>
<l n="2570">Hovesch ende milde talre tijt</l>
<l>Jegen die maget, die met hare woent;</l>
<l>Die en laet niet ongeloent,</l>
<l>Gi en geft hare selc clinode,</l>
<l>Dat si niet en neme node,</l>
<l n="2575">Maer gerne ende willeke ontfa.</l>
<l>So seit si altoes verre ende na</l>
<l>Van u, waer datment begeert,</l>
<l>Dat gi sijt prijs ende ere wert,</l>
<l>Ende sal u loven die helecht bat.</l>
<l n="2580">Ic rade u dat gi ute ure stat</l>
<l><edition n="42"/>Altelange en mert niet,</l>
<l>En es die sake dat gesciet,</l>
<l>Dat u verre te verne steet</l>
<l>Om orbare, die u anegeet.</l>
<l n="2585">Hoet u dat gi niet en mert,</l>
<l>Ende coemt besien daer ligt bespert</l>
<l>Al u herte ende in bedwange,</l>
<l>Ende en daegt niet buten lange,</l>
<l>Want van lieve lange merren</l>
<l n="2590">Stoert die minne ende doetse verren.</l>
<l>Nu hebbic u al mijn begeren</l>
<l>Geseit hoe die minneren</l>
<l>Moeten dienen, selense gewinnen</l>
<l>Troest ende loen van hare minnen."</l>
<l n="2595">Doe seidic: "Here, dore God segt mi</l>
<l>In wat manieren mogen si,</l>
<l>Die gene die minnen, dus geduren?</l>
<l>Mi duncke sine rusten te gere uren,</l>
<l>Si doegen altoes rouwe ende pine,</l>
<l n="2600">Na dien dat gi mi doet in scine;</l>
<l>Want si suchten ende dicke wenen:</l>
<l>Dits haer werc, dunct mi altenen.</l>
<l>Mi heft wonder groet bi trouwen,</l>
<l>Dat enich man van selken rouwen</l>
<l n="2605">Mach ontstaen ende selken onwille,</l>
<l>Want het dinct mi ereande hille."</l>
<l>Die God van Minnen antworde ende seide:</l>
<l>"Vrient, gi vraget hovescheide:</l>
<l>Wet dat men engeen groet goet</l>
<l n="2610">En mag gecrigen, pine en doet,</l>
<l>Ende men hebber omme geavontuert;</l>
<l>Want niet en suet niet en suert.</l>
<l>Men heft oec liever vele dat goet</l>
<l>Datmen wel diere copen moet</l>
<l n="2615">Dan dat met lichten cope coemt ane.</l>
<l>Ende vort so gevic u te verstane,</l>
<l>Dat niemen leeds alse vele en kint</l>
<l>Alse doet die met herten mint</l>
<l>Ende beiden moet na goet gescien;</l>
<l n="2620">Hine mochte niet te meer ontien</l>
<l>Hem die pine noch tverdrieten,</l>
<l>Dan hi soude die zee uutgieten.</l>
<l>Des leeds van minnen es so vele,</l>
<l>Datmen in ernste noch in spele</l>
<l n="2625">In boke niet en mochte gespellen</l>
<l>Noch met Dietscer tongen tellen.</l>
<l>Dus leeft hi met pinen groet,</l>
<l>Al wart dat hi gerne ware doet.</l>
<l>Men siet enen die gevaen</l>
<l n="2630">Es in karkere ende sere ontaen,</l>
<l>Ende die van wormen es onreine,</l>
<l>Ende en drinct mare fontaine,</l>
<l>Ende edt gerstin oft evenin broet,</l>
<l>Nochtanne en blijft hi niet doet,</l>
<l n="2635">Wat pinen dat hem overgeet;</l>
<l>Want hope blust hem sere sijn leet,</l>
<l>Die hem altoes doet verstaen,</l>
<l>Dat hi van daer noch sal ontgaen.</l>
<l>Aldus so waent die gone doen,</l>
<l n="2640">Die leget inder minnen prisoen,</l>
<l>Bider hope die hi heeft</l>
<l>Ende daer hi op altoes leeft,</l>
<l>Doet hem die pine dragen al,</l>
<l>Daer hi of en weet getal.</l>
<l n="2645"><pb n="43"/> Hope behout hem sijn leven.</l>
<l>Gebendijt si hope, die geven</l>
<l>Can den minneren selken troest,</l>
<l>Daer sijn leven wart bi verloest.</l>
<l>Hope es hovesch uutnemende sere,</l>
<l n="2650">Want hine laet no knecht no here</l>
<l>Lange in rouwen duren niet,</l>
<l>Want hine troestene emmer iet.</l>
<l>Den dief selve, diemen geet hangen,</l>
<l>Hi doept dat hi sal ontgangen</l>
<l n="2655">Ende dat hi nine sal sijn verdaen.</l>
<l>Ende dits die gene al sonder waen,</l>
<l>Die u altoes sel gesterken</l>
<l>Ende grote duecht ane u werken,</l>
<l>Ende sal u volgen waer gi sijt</l>
<l n="2660">Sonder begeven enichen tijt;</l>
<l>Ende met hopen sal ic u geven</l>
<l>Drie andre troeste, die u tleven</l>
<l>Selen behouden alle wege;</l>
<l>Want icker met te helpene plege</l>
<l n="2665">Minen vrienden den minneren,</l>
<l>Alse hem rouwe te sere soude deren.</l>
<l>Talre irste van desen drien,</l>
<l>Dat ic den minneren doe gescien</l>
<l>Ende geve sire herten binnen,</l>
<l n="2670">Dat es Suete Gepens van minnen;</l>
<l>Want alse hebben mine minneren</l>
<l>Gelegen in der minnen sweren,</l>
<l>So coemt Suete Gepens te hen</l>
<l>Ende verblijt hen al den sen,</l>
<l n="2675">Ende doese wesen sciere in hogen,</l>
<l>Ende brinct hem vore hare lachende ogen</l>
<l>Ende dien sueten roden mont,</l>
<l>Haer lier blosende talre stont</l>
<l>Ende alreande goet gelaet,</l>
<l n="2680">Daer die droefheit mede wech gaet</l>
<l>Ende verbliden coemt altemale.</l>
<l>Oec wert hem te moede wale,</l>
<l>Alsi pensen wel innechelike</l>
<l>Om een lachen vriendelike,</l>
<l n="2685">Dat hem coemt van haerre vrientdinnen</l>
<l>Dit brinct hem Suete Gepens al binnen,</l>
<l>Ende doet mindren dus hare pine.</l>
<l>Dit gevic u met u te sine:</l>
<l>Hets ure pinen een gewen.</l>
<l n="2690">Twee andre hebbic, die niet men</l>
<l>En troesten, wildi die ontfaen</l>
<l>Van mi, dat es wel gedaen,</l>
<l>Want sie sijn hovesch ende vroet</l>
<l>Ende verbliden sere dien moet.</l>
<l n="2695">Tander dat es Vriendelic Spreken,</l>
<l>Dat rouwe doet uter herte breken</l>
<l>Den minnare, alse hi spreken hort</l>
<l>Van sinen lieve enich wort</l>
<l>Ochte van minnen ende maectene blide.</l>
<l n="2700">Mi gedinct dat tenen tiden</l>
<l>Dore hovescheit ende dore trouwe</l>
<l>Seide ene welgeraecte vrouwe,</l>
<l>Die met goeder trouwen minde,</l>
<l>Waneer si horde ende kinde</l>
<l n="2705">Haren lieve in een liedekin</l>
<l>Singen enich hovesch wordekin</l>
<l>Ochte seggen enichge suete sprake,</l>
<l>Sone mochten so niet sijn tongemake.</l>
<l><edition n="44"/>Dese vrouwe verstoet alle die treken</l>
<l n="2710">Die lagen ane dat vriendelic spreken,</l>
<l>Sine kinnese bat dan iemen el.</l>
<l>Ic rade u ende wille oec wel,</l>
<l>Dat gi enen vrient bejaget,</l>
<l>Die u help dragen dat gi draget,</l>
<l n="2715">Ende u si jonstich ende getrouwe</l>
<l>Dien vertelt al uwen rouwe</l>
<l>Ende van minnen u prisoen.</l>
<l>Dese sal u grote raste doen,</l>
<l>Want alse u van minnen tleet</l>
<l n="2720">Ende die rouwe overgeet,</l>
<l>So seldi gaen te hem om raet</l>
<l>Ende vertellen hoet u steet</l>
<l>Ende die pine die u gaet an,</l>
<l>Ende selt te gadere spreken dan</l>
<l n="2725">Om hare wijsheit, om hare doeget,</l>
<l>Om hare scoenheit, om hare joget</l>
<l>Ende om hare goet gelaet.</l>
<l>Dan seldi vragen hem om raet,</l>
<l>Wat stucken dat gi moeget beginnen</l>
<l n="2730">Die behagen moegen uwer vriendinnen.</l>
<l>Heft u vrient oec there seer</l>
<l>Van minnen, so prisic te meer</l>
<l>Sine geselscap sekerlike,</l>
<l>Ende hi sal u haestelike</l>
<l n="2735">Seggen, nu geloves mi,</l>
<l>Sine vriendinne wie si si,</l>
<l>Ende die stat daer si in woent,</l>
<l>Ende hare name al ongehoent</l>
<l>Sal hi u geven te verstane:</l>
<l n="2740">Sone esser geen twifel ane,</l>
<l>Hi en si goet ende getrouwe.</l>
<l>Dan saldi spreken om uwe joncfrouwe</l>
<l>Ende om u saken die u behagen;</l>
<l>Gi sult hem weder trouwe dragen;</l>
<l n="2745">Want het sijn lijflike saken,</l>
<l>Dat een heeft vrient dien hi maken</l>
<l>Cont mach sinen nausten raet,</l>
<l>Ende hi hem dan sonder baraet</l>
<l>Heelt ende raet na sijn beste:</l>
<l n="2750">Dit es een groet troest int leste.</l>
<l>Die derde doeget van desen drien</l>
<l>Dat es geheten Suete Ansien:</l>
<l>Mar dat merret gerne lange</l>
<l>Die gene die sijn in bedwange</l>
<l n="2755">Ende die verre van lieve sijn.</l>
<l>Wildi doen den wille mijn,</l>
<l>Sone hout u van lieve niet verre,</l>
<l>Dat Suete Anesien van u iet merre;</l>
<l>Want Suete Anesien es den minnaren</l>
<l n="2760">Smakelec ende groet begeren.</l>
<l>Smargens ist een goet ontmoet,</l>
<l>Alse God den minnare comen doet</l>
<l>Jegen heme ende vertoent</l>
<l>Dat helichdoem, dat niet verscoent</l>
<l n="2765">En mochte wesen in sinen sin,</l>
<l>Hoe vele pinen dat hem bringet in.</l>
<l>Groet geluc hebben die ogen,</l>
<l>Alse hem God dit wille vertogen;</l>
<l>Want hen den dach en mach messcien,</l>
<l n="2770">Als si hare lief met ogen sien:</l>
<l>So grote genoechte hebben si,</l>
<l>Alsi hen ondersien van bi;</l>
<l><edition n="45"/>Ende alse die ogen in dit spel</l>
<l>Sijn, sinse geleert so wel,</l>
<l n="2775">Dat sijt allene niet ontfaen</l>
<l>En willen, mar doent verstaen</l>
<l>Der herten, dien sijt senden toe</l>
<l>So wat si sien ende hoe.</l>
<l>Ende hier af heft so grote joie</l>
<l n="2780">Die herte, die was in vernoie,</l>
<l>Dat si vergetet altemale</l>
<l>Haren rouwe ende hare quale,</l>
<l>Ende verjaget die droefheit daer,</l>
<l>Ende wart binnen licht ende claer.</l>
<l n="2785">Dus vele goets so doet gescien</l>
<l>Den minnere Suete Anesien,</l>
<l>Want der herten en mach niet deren,</l>
<l>Alse die ogen sien dat si begeren.</l>
<l>Nu hebbic u doen verstaen</l>
<l n="2790">Die saken die doen ontgaen</l>
<l>Den minnaren vander doet</l>
<l>Ende die hem bistaen ter noet;</l>
<l>Want alse gi in hopen sijt,</l>
<l>So coemt u toe ter selver tijt</l>
<l n="2795">Suete Gepens, dat moete gescien;</l>
<l>Ende Vriendelic Spreken ende Suete Anesien</l>
<l>Willic dat u oec bewaren</l>
<l>Tote diesmaels dat gi selt bevaren</l>
<l>Ander goet, dat niet en si</l>
<l n="2800">Minder een twint, gelovets mi,</l>
<l>Maer meerre vele, dat weet wale;</l>
<l>Mar dese hout nu tesen male."</l>
<l>Doe mi hadde die God van Minnen</l>
<l>Al dese stucken doen bekennen,</l>
<l n="2805">Ontfoer hi mi, ine wiste waer,</l>
<l>Ende doe ic mi allene daer</l>
<l>Wiste, wasic harde drove,</l>
<l>Want ic wale raets behove</l>
<l>Van minen wonden, die ic ontfaen</l>
<l n="2810">Hadde, daer ic af ontaen</l>
<l>Was ende hoe en wiste genesen,</l>
<l>En moeste doch allene wesen</l>
<l>Biden cnoppe, die heft in</l>
<l>Al mine herte ende minen sin.</l>
<l n="2815">Mar wel pensedic ende dochte,</l>
<l>Dat hi mi warden niet en mochte,</l>
<l>Die God van Minnen hine moeste mi</l>
<l>Gehulpich wesen ende staen bi.</l>
<l>Die rosier was altemale</l>
<l n="2820">Met ere hagen besloten wale,</l>
<l>Die alomme was gestaen.</l>
<l>Daer waer ic gerne doregegaen</l>
<l>Ten cnoppe, die vele sueter roec</l>
<l>Dan doet balseme ocht wiroec,</l>
<l n="2825">En haddic gelaten dore die scande,</l>
<l>Datmen seggen soude te handen,</l>
<l>Dat ic stelen woude die rosen,</l>
<l>Die daer staen scone ende blosen.</l>
<l>Die wile ic stoet in derre gedochte,</l>
<l n="2830">Ochtic over die hage met crachte</l>
<l>Woude clemmen ochte gaen,</l>
<l>Quam een cnape wel gedaen</l>
<l>Te mi wart gaende alte voet,</l>
<l>Hovesch van sinne, wel gemoet;</l>
<l n="2835">Sins namen en hebbic niet vergeten,</l>
<l>Suete Ontfaen dede hi hem heten.</l>
<l>Hovescheit, die niet vroeder</l>
<l>Wesen en mochte, was sijn moeder.</l>
<l>Die passage so opendi mi</l>
<l n="2840">Ende seide vriendelike te mi:</l>
<l><edition n="46"/>"Begardi hier te comene iet,</l>
<l>So lijd die hage, en lates niet,</l>
<l>Ende gaet binnen den beloke,</l>
<l>Ende riect den sueten roeke</l>
<l n="2845">Vanden rosen, die hier sijn.</l>
<l>U es gereet die hulpe mijn,</l>
<l>Ende wille u altoes gerne geleiden,</l>
<l>Maer wacht u van dorperheiden;</l>
<l>Ende so gi die dan niet en doet,</l>
<l n="2850">Al die joie ende al dat goet,</l>
<l>Dat ic vermach inden rosier,</l>
<l>Sal ic u gerne doen alhier,</l>
<l>Ende u dienen altoes gereet</l>
<l>Vor al die ic kinne ende weet."</l>
<l n="2855">Doe seidic: "Here, dit scone gebod</l>
<l>Dat lone u mijn here God,</l>
<l>Dat gi mi biedt op desen dach;</l>
<l>Ende ic sals u, als ic mach,</l>
<l>Danken utermaten gerne.</l>
<l n="2860">Uwes dienst en staet mi niet te werne,</l>
<l>Want gi doet sere uwe edelheide</l>
<l>Ane mi ende uwe hovescheide.</l>
<l>Alse gi gebiedt so ist wel recht,</l>
<l>Dat ic u diene ende sie u cnecht."</l>
<l n="2865">Suete Ontfaen, die scone, die fiere,</l>
<l>Leidde mi dore die eggelentiere</l>
<l>Ende dore die bramen die daer stoeden,</l>
<l>Ende dorne die de rosen hoeden.</l>
<l>Ende doe ic was die hage leden,</l>
<l n="2870">Doe gingic met haesticheden</l>
<l>Daer ic dien sconen cnop sach staen,</l>
<l>Die bat dan dandre was gedaen</l>
<l>Ende oec hadde den besten gure;</l>
<l>Ende Suete Ontfaen leidde mi daer dure,</l>
<l n="2875">Dat mi behagede herde wale,</l>
<l>Dat ic so bi mochte tien male</l>
<l>Genaken dien sueten sconen cnoppe,</l>
<l>Daer mijn herte rust al uppe.</l>
<l>Suete Ontfaen den jongelinc</l>
<l n="2880">Diende mi wale met deser dinc,</l>
<l>Dat hi mi alsoe bi leidde</l>
<l>Den knoppe, die mi also gereidde.</l>
<l>Mar een dorper, een vilain,</l>
<l>Lach daer verborgen in dat plain</l>
<l n="2885">Onder die lovre lancs gestrect,</l>
<l>Ende hadde hem met crude gedect:</l>
<l>Geheten so was hi Dangier,</l>
<l>Dese barlebaen hoedde den rosier.</l>
<l>Hi lach ende wachte menichfoude,</l>
<l n="2890">Ochte daer iemen comen soude,</l>
<l>Die de hande so verre stake,</l>
<l>Dat hi die rosen anetrake.</l>
<l>Hine was niet allene daer,</l>
<l>Maer met geselscape, dat es waer:</l>
<l n="2895">Een man ende ene vrouwe,</l>
<l>Die God onse here geve rouwe.</l>
<l>Quade Tonge so hiet die man,</l>
<l>Daer noit en doeget en lach an,</l>
<l>Ende was van Normandie geboren.</l>
<l n="2900">Hi was fel, loes ende versworen,</l>
<l><edition n="47"/>Ende altoes beet hi sinde tande.</l>
<l>Die vrouwe was geheten Scande,</l>
<l>Ende was dochter Redenen der vrouwen,</l>
<l>Die was vol wijsdoems ende vol trouwen.</l>
<l n="2905">Hare vader so hiet Mesdaet,</l>
<l>Die so haetelic ende so quaet</l>
<l>Was, dat Redene bi hem en lach</l>
<l>Nie, maer dat sine anesach</l>
<l>Daer af so wart geboren Scande,</l>
<l n="2910">Die verre nu loept achter lande.</l>
<l>Doe dus Scande wart geboren,</l>
<l>Reinicheit, die vrouwe vercoren,</l>
<l>Die vrouwe soude wesen vanden botten,</l>
<l>Waert dicke van onbescedenen sotten</l>
<l n="2915">Geasselliert met pinen groet,</l>
<l>So dat si hadde hulpe noet;</l>
<l>Want Venus nam hare nacht ende dach</l>
<l>Cnoppe ende rosen, waer si lach,</l>
<l>Ende staelse hare nalics altemale,</l>
<l n="2920">Dat haer niet behagede wale.</l>
<l>Reinicheit met ernste bat</l>
<l>Mire vrouwen ver Redenen dat,</l>
<l>Dat si haerre dochter lene</l>
<l>Jegen Venuse, die al rene</l>
<l n="2925">Die rosen plucte entie blade;</l>
<l>Ende Redene die wart dies te rade,</l>
<l>Dat si Reinicheden bede</l>
<l>Gerne ende vriendeleke dede,</l>
<l>Ende leende hare in goeder trouwen</l>
<l n="2930">Scamelheden haerre joncfrouwen.</l>
<l>Dus sijn bewacht van desen drien</l>
<l>Die rosen, dat en mach messcien</l>
<l>Niemen goet, en sie bi hen.</l>
<l>Ic hadde op een groet gewen</l>
<l n="2935">Geweest van minnen ende al toebracht,</l>
<l>En hadde mi daer niet gewacht</l>
<l>Die drie die daer waren hoede;</l>
<l>Want die welgeraecte goede</l>
<l>Suete Ontfaen hi pijnde gnoech</l>
<l n="2940">Mi te doene mijn gevoech.</l>
<l>Dicke so woudic narre gaen</l>
<l>Aldaer ic dien cnop sach staen,</l>
<l>Ende hi gafs mi orlof wel,</l>
<l>Omdat hi waende dat ic niet el</l>
<l n="2945">En woude hebben daer ter stat</l>
<l>Dan allene een groene blat,</l>
<l>Dat den cnoppe stoet beneven,</l>
<l>Dat hi mi vriendelike heft gegeven</l>
<l>Orlof, dat ict plucken mach,</l>
<l n="2950">Om dies ict so sere besach;</l>
<l>Ende pensede dat ict hadde vercoren</l>
<l>Diest hem was so bi geboren.</l>
<l>Doe plucte hijt selve ende gaft mi,</l>
<l>Daer ic sere af vervroude mi bi.</l>
<l n="2955">Van dien blade dat hi mi gaf</l>
<l>Quam mi grote bliscap af,</l>
<l>So dat mi dochte in minen wane,</l>
<l>Dat ic wel was met Suete Ontfane.</l>
<l>Doe maectic therte ende seide hem hoe,</l>
<l n="2960">Hoe mi die Minne spade ende vroe</l>
<l><edition n="48"/>Hadde gewont int herte binnen.</l>
<l>"Ine can gemerken no versinnen,</l>
<l>Hoe ict u, here, geseggen sal,</l>
<l>Want bolchdi u, so haddic al</l>
<l n="2965">Verloren beide troest ende raet</l>
<l>Ende daer mijn leven recht al an staet."</l>
<l>- "Segt uwen wille, gine moech mi</l>
<l>Niet lichte erren so wat dat si."</l>
<l>- "Here," seidic weder doe,</l>
<l n="2970">"Nu geraedter mi selve toe.</l>
<l>Minne quelt mi tallen stonden</l>
<l>Ende heft mi vif sware doetwonden</l>
<l>Diepe gescoten in mire herten.</l>
<l>Ine mach van mire sware smerten</l>
<l n="2975">Nemmermeer wale genesen,</l>
<l>En moet biden cnope wesen,</l>
<l>Die gewassen staet so scone.</l>
<l>Geften mi te minen lone,</l>
<l>Want hijs mijn leven ende mijn doet:</l>
<l n="2980">Hi mach mi bringen uut alre noet."</l>
<l>Doe wart Suete Ontfaen versaget</l>
<l>Ende seide: "Vrient, al dat gi jaget</l>
<l>En mach gescien nemmere.</l>
<l>Wat wildi nemen mie mijn ere?</l>
<l n="2985">Gi hadt mi wel te scerne gedreven.</l>
<l>Woudic u minen rosenknop geven,</l>
<l>Die so scone gewassen steet.</l>
<l>Nenic, hi es u ongereet:</l>
<l>Van uwen eysche siedi vilain!</l>
<l n="2990">Laet staen den cnop op sijn plain:</l>
<l>Hi sal betren ende wassen.</l>
<l>Ine woude om al tgoet van Sassen,</l>
<l>Al ware dies oec noch alse vele,</l>
<l>Dat ic liete plucken van sinen stele</l>
<l n="2995">Dor enegen man den sconen cnop."</l>
<l>Mettien stont die dorpre op,</l>
<l>Dangier, van daer hi gedect</l>
<l>Lach ende onder tgars gestrect.</l>
<l>Hi was lelic ende harde fel</l>
<l n="3000">Ende vol runchen al sijn vel;</l>
<l>Sijn ogen blakende alse een vier.</l>
<l>Nie en sach so hatelic dier</l>
<l>Man, no so lelic daer mede.</l>
<l>Hi quam springende op die stede</l>
<l n="3005">Alse een die es ute sinen sinne,</l>
<l>Ende hi riep lude ten beginne:</l>
<l>"Suete Ontfaen, twi bringedi hier</l>
<l>Desen vassael in dit rosier?</l>
<l>Sekerlike gi daet quaet,</l>
<l n="3010">Want hi na uwen lachter staet.</l>
<l>Ondanc hebt dat gijt dacht,</l>
<l>Dat gine noit hier binnen bracht.</l>
<l>Hi heft u wel sinen art getoent:</l>
<l>Die dorper dient na dorper loent.</l>
<l n="3015">Gi wanet hem alle hovesschede</l>
<l>Ghedaen hebben ende lieve mede,</l>
<l>Hi dede u contrarie al.</l>
<l>Vliet wech, vassael, ochte ic sal</l>
<l>U lachter doen wel groten saen.</l>
<l n="3020">Qualike so kinde u Suete Ontfaen,</l>
<l>Doe hi u sinen dienst so boet.</l>
<l>Gi daedt scalcheit harde groet,</l>
<l>Dat gi hem socht selke stucken ane,</l>
<l>Die hem inne stoeden tanegane:</l>
<l n="3025">Hine darf u meer getrouwen niet;</l>
<l>Nu maect u henen ende vliet!"</l>
<l><edition n="49"/>Ine dorste niet langer bliven daer</l>
<l>Dor den dorper fel ende swaer,</l>
<l>Die mi dede, hoe ict verdrage,</l>
<l n="3030">Met vresen springen over die hage,</l>
<l>Ende met ancsten harde groet;</l>
<l>Ende die dorper knicte thoet,</l>
<l>Ende seide: quamic weder daer</l>
<l>Hi soude mi pine doen so swaer.</l>
<l n="3035">Dat ic mijn leven soude laten.</l>
<l>Doe moestic wech vlien mire straten,</l>
<l>Ende Suete Ontfaen es oec gevloen;</l>
<l>Ende ic, diene en wiste wat doen,</l>
<l>Sach wel dat ic was verloren.</l>
<l n="3040">Mi ginc ane rouwe ende toren,</l>
<l>Daer toe droefheit ende menich seer;</l>
<l>Nochtanne deerde mire herten meer,</l>
<l>Dat ic liden en mochte die hage.</l>
<l>Niemen en kint vernoi ende plage</l>
<l n="3045">Dan die gone die dragen minne</l>
<l>Met trouwen ende met gestaden sinne;</l>
<l>Sie kinnen ongemac ende quale.</l>
<l>Die God van Minnen heeft hem wale</l>
<l>Jegen mi gequijt van dien,</l>
<l n="3050">Dat mi van min soude gescien,</l>
<l>Di mi geloefde vernoi ende pine</l>
<l>Ende daerin dickent te sine.</l>
<l>En mochte herpensen engene herte</l>
<l>Die sware pine ende die smerte,</l>
<l n="3055">Die mi nacht ende dach quam op,</l>
<l>Alse ic pensede om dien cnop,</l>
<l>Daer mijn herte ane was gespert,</l>
<l>Ende mi so sere nu ontvert.</l>
<l>Ic was so lange in deser gedachte,</l>
<l n="3060">Dat ic wel na al mine crachte</l>
<l>Verloren hadde van groten rouwe.</l>
<l>Doe dat sach die edele vrouwe,</l>
<l>Die sat up hare hoge sale,</l>
<l>Quam si neder te mi daer tale,</l>
<l n="3065">Alse die mijns nine woude vergeten.</l>
<l>Redene was dese vrouw geheten,</l>
<l>Te jonc no tout sone was si,</l>
<l>Te lanc no te cort daerbi;</l>
<l>Hare ogen lichten openbaer</l>
<l n="3070">Alse ene kerse die scinen heft claer;</l>
<l>Op hare hoeft stoet haere een crone,</l>
<l>Die was utermaten scone;</l>
<l>An hare gelaet, an hare anscouwen</l>
<l>Geleec si wel ere hoger vrouwen.</l>
<l n="3075">God selve maketse int paradijs,</l>
<l>Want Nature in gere wijs</l>
<l>En can so scone werc geraken</l>
<l>Noch so wel bi compasse maken;</l>
<l>Want God maketse na sine gelike,</l>
<l n="3080">Ende gaf hare in erterike</l>
<l>Al selc herscap, dat si den man</l>
<l>Van dompheiden doen hoeden can</l>
<l>Ende van allen dorperheiden,</l>
<l>Die geloeft ane haere wijsheden.</l>
<l n="3085">Redene sprac mi ane ende seide:</l>
<l>"Vrient, gi hebt mi grote kintsheide</l>
<l>Ende doerheit groet bestaen,</l>
<l>Dat gi so verre sijt gegaen</l>
<l>Ende so diepe in dat vergier,</l>
<l n="3090">Dat Deduut dede planten hier,</l>
<l>Daer af dien slotel Ledichede</l>
<l>Draget, die u twiket ontdede.</l>
<l>Hi hevet u doer ende sere bedrogen:</l>
<l>Minne en hadde u deren moegen,</l>
<l n="3095">En hadde Ledicheit gedaen</l>
<l>Al eest dat gi hebt bestaen</l>
<l>Doerheit te done, wilse laten;</l>
<l>Ane minne en leit twent ure baten,</l>
<l><edition n="50"/>Maer u vernoi ende u torment;</l>
<l n="3100">Begef die minne, eer gi onsent</l>
<l>Sekerleke, dat es mijn raet,</l>
<l>Want Dangier es fel ende quaet,</l>
<l>Hi sal sere op u orlogen;</l>
<l>Ende al mochti hem gedogen,</l>
<l n="3105">Scamelheit, die mijn dochter es,</l>
<l>Ane hare gaets meest, sijt seker des;</l>
<l>Si hoet die rosen ende bewart,</l>
<l>Ende Quade Tongen, die nine spart,</l>
<l>Es met hen ende doet oec wachte,</l>
<l n="3110">Die bi dage ende bi nachte</l>
<l>Vertrect die dinc, eer si gesciet,</l>
<l>Te hondert staden, dan laten si niet.</l>
<l>Bepenst u wel in uwen moet,</l>
<l>Wat u minne algader doet</l>
<l n="3115">Vernoi, toren ende leet.</l>
<l>Wie metter minnen omgeet,</l>
<l>Hi moet van hare sijn gepijnt,</l>
<l>So dat hem ane sijn leven scijnt.</l>
<l>Gi hebbes te done openbare</l>
<l n="3120">Jegen felle lieden ende sware.</l>
<l>Nu siet welc u beter si</l>
<l>So haten ende geloven mi,</l>
<l>So te blivene in u pine,</l>
<l>Daer u lange in staet te sine:</l>
<l n="3125">Dit es tevel dat heet Minne,</l>
<l>Daer alle sotheit es inne.</l>
<l>En es clerc, weet voer waer,</l>
<l>So vroet, wil hi minnen volghen naer,</l>
<l>Hine werter mede in dole</l>
<l n="3130">Ende verlieset al sine scole.</l>
<l>Es een van andren ambachte iet,</l>
<l>Minne en lates hem plegen niet.</l>
<l>En woent eremite in woestine,</l>
<l>Die ducht alsoe sware pine</l>
<l n="3135">Alse die gone die draget minne</l>
<l>Met trouwen ende met gestaden sinne.</l>
<l>Groet es tvernoi dat ic meine,</l>
<l>Ende die bliscap die es cleine;</l>
<l>Van der joien es cort die ure,</l>
<l n="3140">Nochtanne so eist ene avonture</l>
<l>Ochtemen ter joien comen can.</l>
<l>Ic hebbe vernomen menichen man,</l>
<l>Die pijnde al sijn leven lanc,</l>
<l>Hine hads noit noch joie noch danc.</l>
<l n="3145">Gine wout minen raet niet kinnen,</l>
<l>Doe gi uwen God van Minnen</l>
<l>Gelovet te doene al sijn gebot;</l>
<l>Sekerlike, doe waerdi sot.</l>
<l>Gi hadt die sotheit saen genomen,</l>
<l n="3150">Maer vroetheit es in dane comen.</l>
<l>Laet die minne hene varen,</l>
<l>Die u torment al sonder sparen;</l>
<l>Anders doedi dompheit groet,</l>
<l>Want si u quellen sal ter doet.</l>
<l n="3155">Neemt den breidel metten tanden</l>
<l>Ende u herten met beiden handen,</l>
<l>Ende wederstaet met crachte</l>
<l>U gepens ende u gedachte.</l>
<l><edition n="51"/>Die altoes raet van herten doet,</l>
<l n="3160">Hi en was noit wijs no vroet."</l>
<l>Doe ic mi Redene castien horde,</l>
<l>Antwordic hare met erren worde,</l>
<l>Ende seide: "Vrouwe wel gedaen,</l>
<l>Dore God latet u castien staen;</l>
<l n="3165">Gi segt dat ic die minne late,</l>
<l>Bi Gode, dat ware grote ommate,</l>
<l>Dadic valscheit minen here,</l>
<l>Die mi gedaen heeft so grote ere,</l>
<l>Dat ickene custe ende wart sijn man:</l>
<l n="3170">En waric verradere dan?</l>
<l>Bi Gode, ic ware mi liever doet,</l>
<l>Dan mi die God in valscheit groet</l>
<l>Betrapen mochte ochte rasteren.</l>
<l>Ic wille mijn herte daertoe keren,</l>
<l n="3175">Dat ic in dinde van minen dagen</l>
<l>Mi sal beloven ochte clagen</l>
<l>Van minnen, die mi therte ontiet:</l>
<l>Die mi castiet doet mi verdriet."</l>
<l>Mettien es Redene van mi gekeert,</l>
<l n="3180">Die wel siet wat si mi leert</l>
<l>Dat en besciet no min no mere.</l>
<l>Doe blevic staende in minen sere</l>
<l>Wenende al vol beide mijn ogen.</l>
<l>Pine, rouwe ende groet dogen</l>
<l n="3185">Ginc mi over harde onsachte,</l>
<l>So lange dat ic mi bedachte,</l>
<l>Dat mi seide die God van Minnen,</l>
<l>Dat ic soude kiesen ende gewinnen</l>
<l>Enen vrient, goet ende getrouwe,</l>
<l n="3190">Dien ic ontecte al minen rouwe</l>
<l>Van mire minnen ende al die saken:</l>
<l>Hi soude mi sonder twifel maken</l>
<l>Mindre vele mine serichede.</l>
<l>Doe bepensedic mi tiere stede</l>
<l n="3195">Dat ic noch hadde enen vrient,</l>
<l>Die mi te trouwen hadde gedient:</l>
<l>Amijs so was geheten die;</l>
<l>Betren geselle en sagic nie</l>
<l>Noch getrouwer sekerlike.</l>
<l n="3200">Te hem so gingic haestelike</l>
<l>Ende vertelde hem al mijn leet,</l>
<l>Ende hoe dat mi van minnen steet.</l>
<l>Ic clagede hem sere over Dangiere,</l>
<l>Die mi jagede uten rosiere,</l>
<l n="3205">Ende van mi vlien dede Sueten Onfane,</l>
<l>Daer algader mijn troest leide ane.</l>
<l>Omdat hi mi spreken sach</l>
<l>Jegen heme. Quaden dach</l>
<l>Moete hem geven God onse here!</l>
<l n="3210">Hi dreigede mi utermaten sere,</l>
<l>Ende seide: ic sout diere becopen,</l>
<l>Mochte hi mi daer meer belopen,</l>
<l>Ende swoer bi desen ende biden gonen,</l>
<l>Ic en maecte mi volleke henen,</l>
<l n="3215">Hi soude mi te stucken slaen:</l>
<l>Doene durstic daer niet langer staen.</l>
<l>Doe Amijs die waerheit wiste</l>
<l>Hoe dat mijn herte was in twiste,</l>
<l>Seide hi: "Geselle, vrient, nu siet,</l>
<l n="3220">Hier omme sone bedrovet niet.</l>
<l>Ic kenne altegader Dangiere</l>
<l>Ende sine seden ende sine maniere.</l>
<l>Ende hebbene lange tijt gekint.</l>
<l>Wanneer te minne een begint,</l>
<l n="3225"><pb n="52"/> So es hi wreet ende dreiget sere</l>
<l>Dien hi namaels doet al ere:</l>
<l>Van heme sone versaget u niet.</l>
<l>Ic kinne Dangiere wel wies hi pliet:</l>
<l>Fel te sine dat es sijn art;</l>
<l n="3230">Al hebbedine vonden fel tuwart,</l>
<l>Hi sal in dinde noch wesen sachte;</l>
<l>Ic hebs geproeft, want ickene brachte</l>
<l>Met sueter talen ondervoet.</l>
<l>Geselle, ic rade u wat gi doet:</l>
<l n="3235">Gaet te heme ende soect genaden,</l>
<l>Ende bidt heme dat hi uwe mesdaden</l>
<l>Wille vergeven, lude ende stille.</l>
<l>Gi en doet jegen sinen wille</l>
<l>Nemmermeer negene sake</l>
<l n="3240">Dit souden houden te gemake</l>
<l>Ende sire herten wale behagen;</l>
<l>Men moeten smeken ende clagen."</l>
<l>Amijs troeste mi so wale,</l>
<l>Dat hi mi therte gaf te male</l>
<l n="3245">Ende die coenheit, die ic ginc sciere</l>
<l>Weder tote dien vilan Dangiere</l>
<l>Besien ochte ic in enichen saken</l>
<l>Jegen hem minen pais mochte maken.</l>
<l>Te Dangiere quam ic gegaen</l>
<l n="3250">Blodelike ende sere ontaen,</l>
<l>Als een die sinen pais begerde.</l>
<l>Omdat hi tirst also geberde,</l>
<l>Ende hi mi dreigede met swaren slagen,</l>
<l>En dorstic liden niet die hage.</l>
<l n="3255">Ic vanten staende op sine been;</l>
<l>Ic segge u wale dat hi sceen</l>
<l>Harde fel ende vol van torn;</l>
<l>Ene lange colve van enen dorne</l>
<l>Hilt die dorper in sine hant.</l>
<l n="3260">Te heme so gingic altehant</l>
<l>Emmer al siende nederwart,</l>
<l>So sere wasic van hem vervart.</l>
<l>Ic seide: "Here, hebbet mijns genaden,</l>
<l>Ic come u te beterne mine mesdaden,</l>
<l n="3265">Want ic u houde over mijn here.</l>
<l>Mi deert utermaten sere,</l>
<l>Dat ic u nie maecte erre;</l>
<l>Ic woudic C. milen verre</l>
<l>Hadde geweest doe ict dede.</l>
<l n="3270">Nu bem ic op genadichede</l>
<l>Comen, alst die tuwen wille</l>
<l>Betren wilt, lude ende stille.</l>
<l>Sonder twifel het dede mi minne,</l>
<l>Die vaste leget in minen sinne.</l>
<l n="3275">Nemmerme sone gesciet mi</l>
<l>Enichge saken, here, daer gi</l>
<l>U moeget op mi belgen iet.</l>
<l>Ic sal eer dogen swaer verdriet,</l>
<l>Eer ic aneverde enege sake,</l>
<l n="3280">Daer ic u mede doe tongemake.</l>
<l>Lieve here, nu biddic u,</l>
<l>Dat gi mi wilt vergeven nu</l>
<l>Dat ic jegen u mesdede,</l>
<l>Ende uwen evelmoet daermede.</l>
<l n="3285">Ic swere u dat ic nemmermeer</l>
<l>Ane u en soeke wanc no keer,</l>
<l>No dinc en doe nacht ende dach,</l>
<l>Daer ic u met verbelgen mach.</l>
<l>Hebt ontfarmnesse te mi,</l>
<l n="3290">Here, ende dat u wille si,</l>
<l><edition n="53"/>Dat ic met staden sinne</l>
<l>Dragen mach gerechte minne,</l>
<l>Beide int herte ende inden moet:</l>
<l>An u en geric ander goet."</l>
<l n="3295">Wat ic Dangiere vleude ende bat,</l>
<l>Mi te vergevene was hi lat,</l>
<l>Doch in dinde so seide hi</l>
<l>Met corten worden: "Wat dert mi,</l>
<l>Dat gi mi mint? mine roec.</l>
<l n="3300">Henne mach mi baten no deren oec,</l>
<l>In dien dat gi in allen tijt</l>
<l>Verre van minen rosen sijt,"</l>
<l>Ende ic die hage niet en lede,</l>
<l>Op dese vorwerde dede hi mine bede.</l>
<l n="3305">Doe wasic vree ende ginc ter vart</l>
<l>Met haesten te minen geselle wart</l>
<l>Dies ic niet en hadde vergeten,</l>
<l>Die Amijs was geheten,</l>
<l>Ende telde heme sonder sparen</l>
<l n="3310">Hoe ic met Dangiere hadde gevaren.</l>
<l>Hi was blide ende wel te gemake</l>
<l>Ende seide: "Nu gaet wel u sake;</l>
<l>Noch sal hi wesen goedertieren.</l>
<l>Alse hi u sine felle manieren</l>
<l n="3315">Heft getoent, sal hem ontfarmen</l>
<l>Beide u suchten ende carmen.</l>
<l>Nu seldi beiden en gedogen,</l>
<l>Dat gine in betren poente selt moegen</l>
<l>Betrapen. Ic hebbe lange gekint,</l>
<l n="3320">Datmen met dogene den fellen verwint."</l>
<l>Sere so troest mi Amijs</l>
<l>Ende conforteerd in alre wijs.</l>
<l>Doe nam ic orlof an hem mettien,</l>
<l>Ende ginc ter hagen ochtic mochte sien</l>
<l n="3325">Den cnop, die mi dede so wee,</l>
<l>Sint ics ne mochte vercrigen mee.</l>
<l>Dangier hi nam dicke warde,</l>
<l>Och ic hem hilde sine vorwarde.</l>
<l>In dorsten verbelgen niet een twent;</l>
<l n="3330">Ic helt hem vaste sijn convent</l>
<l>Ende dede al dat hi geboet.</l>
<l>Hi sach mi dicke in groter noet,</l>
<l>Ende dicke wenen ende clagen,</l>
<l>Ende crupen dicke bider hagen,</l>
<l n="3335">Die ic nine dorste overliden.</l>
<l>Dit hardic also lange tiden,</l>
<l>Dat hi wel sach an mijn gelaet,</l>
<l>Dat ic en jagede en geen baraet,</l>
<l>Ende dat mi minne grote pine dede;</l>
<l n="3340">Nochtan heft hi so fellen sede,</l>
<l>Dat hi en gewerde niet</l>
<l>Mi te sachtene mijn verdriet.</l>
<l>Alse ic dus stoet in desen lede,</l>
<l>Quam te mi vrouwe Edelhede,</l>
<l n="3345">Ende Ontfarmicheit met hare,</l>
<l>Daer ic ane wart geware,</l>
<l>Dat si mi gerne holpen beide.</l>
<l>Die tale begonste Edelheiden</l>
<l>Ende seide: "Dangier, gi hebt onrecht,</l>
<l n="3350">Dat gi desen armen knecht</l>
<l>Aldus hout in dit torment;</l>
<l>In hem ne sie ic mesdaet twent.</l>
<l><edition n="54"/>Ochten die minne minnen doet</l>
<l>Met crachte sijn herte ende sinen moet,</l>
<l n="3355">Bi Gode dat ware jamer groet,</l>
<l>Wouddine daer omme slaen ter doet.</l>
<l>Here Dangier, hens twent ure vromen,</l>
<l>Dat gi hebt up hem genomen</l>
<l>Orloge, omdat hi es u vrient,</l>
<l n="3360">Ende hi u altoes met trouwen dient.</l>
<l>Ochtene minne hout gevaen,</l>
<l>Dat hi haer niet en mach ontgaen,</l>
<l>Soudi u dies van hem beclagen?</l>
<l>Gi soudtene te rechte te meer verdragen</l>
<l n="3365">Dan enen fellen pautenier.</l>
<l>Het es hovescheit, Dangier,</l>
<l>Dat men secorse dies men er boven.</l>
<l>Wie soude die herte moegen loven,</l>
<l>Diemen met oetmoede niet en mach</l>
<l n="3370">Vermoruwen doen en genen dach?</l>
<l>Ontfarmicheit seide: "Dat es waer,</l>
<l>En es engene dinc so swaer,</l>
<l>En minderse wel oetmodicheit,</l>
<l>En doe dan ene felle quaetheit.</l>
<l n="3375">Daeromme, Dangier, so biddic u,</l>
<l>Dat gi meer orlogen nu</l>
<l>Noch quellen en wilt desen keytijf,</l>
<l>Die met pinen leidt al sijn lijf</l>
<l>Ende verslijt met dogene groet.</l>
<l n="3380">Hi hadde te swaren wederstoet,</l>
<l>Doe gi hem naemt Suete Ontfane,</l>
<l>Daer sire herten troest leit ane.</l>
<l>Nu es hi doot ende al verloren,</l>
<l>Sint hi nemmeer mach horen</l>
<l n="3385">Van hem tale noch gewach,</l>
<l>Die te voren sijns wale plach.</l>
<l>Geduecht dat hi hem gracie doe,</l>
<l>Sint dat Edelheit al soe</l>
<l>Dat van u bidt ende ic daer mede.</l>
<l n="3390">Die ons beiden ontseide ene bede,</l>
<l>Hi ware fel ende putertieren."</l>
<l>Doe wart Dangier goedertieren</l>
<l>Ende seide: "Gi vrouwen, ine dar u niet</l>
<l>Dese dinc ontseggen; nu besiet:</l>
<l n="3395">Dunct u goet dat gescie,</l>
<l>So willic dat hi die compaingie</l>
<l>Weder hebbe van Suetonfane,</l>
<l>Daer al sijn troest, segdi, leit ane."</l>
<l>Met desen es Edelheit vortgestreken,</l>
<l n="3400">Die wel ende hovesscelike conste spreken.</l>
<l>Ten Suetonfane den jongen man,</l>
<l>Dien si oetmoedelike sprac an,</l>
<l>Ende seide te heme: "Lieve kint,</l>
<l>Van den genen die u mint</l>
<l n="3405">So siedi tsere vremt van heme;</l>
<l><edition n="55"/>Hi es na doet, alse ict verneme:</l>
<l>So groet es sine serichede,</l>
<l>Omdat hi jegen u mesdede.</l>
<l>Nu penst om hem feeste te doene,</l>
<l n="3410">Want Dangier en wart meer so coene,</l>
<l>Dat hi u sel scelden ochte verspreken,</l>
<l>Ocht tonen van sinen fellen treken:</l>
<l>So hebben wine versproken beide,</l>
<l>Ic ende vrouwe Ontfaermichede;</l>
<l n="3415">Hi gelovede ons dat hi sal</l>
<l>Ons beiden laten gewerden al."</l>
<l>Suete Onfaen en sweech niet stille,</l>
<l>Mar seide: "Gi vrouwen, uwen wille</l>
<l>Al te doene bem ic gereet,</l>
<l n="3420">Sint dat Dangiere nine es leet,</l>
<l>Ende hijt heeft georlovet mi,</l>
<l>Willic hem gerne wesen bi."</l>
<l>Suete Onfaen ten irsten male</l>
<l>Ontfinc mi vriendelike ende wale,</l>
<l n="3425">Ende toende mi meerre Suethede</l>
<l>Dan hi noit te voren dede,</l>
<l>Ende nam mi metter hant al hier,</l>
<l>Ende leidde mi in dien rosier,</l>
<l>Daer mi Dangier hadde ute gejaget,</l>
<l n="3430">Die nu swiget stille ende mi verdraget.</l>
<l>Ic hadde orlof nu te gane</l>
<l>Overal met Suetonfane:</l>
<l>Nu was ic comen in alre wijs</l>
<l>Uten der hillen int paradijs.</l>
<l n="3435">Doe ic quam al luttel bi</l>
<l>Der rosen, so dochte mi,</l>
<l>Dat si gemeerret was een deel,</l>
<l>Daer si stoet in dat praieel,</l>
<l>Ende een deel was meer ontaen;</l>
<l n="3440">Maer niet en wasse so verre gegaen,</l>
<l>Datmen sien dat sadekin mochte,</l>
<l>Datter binnen, alse mi dochte,</l>
<l>In besloten lach al gadere</l>
<l>Tusschen die rosen ende die bladere.</l>
<l n="3445">Si dochte mi vele scoenre wesen</l>
<l>Dan si mi hadde gedocht tote desen,</l>
<l>Ende roder vele ende bat gedaen,</l>
<l>Daer ic met vaster bleef gevaen</l>
<l>Van minnen ende gebonden meer</l>
<l n="3450">Dan ic was noit te voren eer.</l>
<l>Hare scoenheit mi altenen taende,</l>
<l>Ende minne geboet mi ende maende,</l>
<l>Dat ic hare scoenheit groet anesie,</l>
<l>So dat mi dochte dat ic nie</l>
<l n="3455">So sconen rose en hadde gesien:</l>
<l>Groet solaes nam ic indien.</l>
<l>So ic meer nam dat solaes,</l>
<l>So mine herte meer viel op daes</l>
<l>Ende vaster inden strecke van minnen,</l>
<l n="3460">Dat mi vinc in allen sinnen.</l>
<l>Dus blevic daer met Suetonfane,</l>
<l>Daer ic grote geselscap ane</l>
<l>Vant ende minne, so dat mi dochte,</l>
<l><edition n="56"/>Dat icken wel iet bidden mochte.</l>
<l n="3465">Doe seidic: "Here, dore genaden,</l>
<l>Ic hebbe u gedient vroech ende spade,</l>
<l>Dore God wilt mi een cussen geven</l>
<l>Vander rosen, daer mijn leven</l>
<l>Ende mijn welvart al an staet;</l>
<l n="3470">Maer jegen uwen onwille, dat verstaet,</l>
<l>Sone willics engeensens niet,</l>
<l>Wat pinen mi daerna gesciet."</l>
<l>"Vrient," seide daerna Suete Ontfaen,</l>
<l>Sekerleke ic sout doen saen,</l>
<l n="3475">En duchtic Reinicheiden niet,</l>
<l>Dat sijs hare soude belgen iet;</l>
<l>Anders soude ict u node wernen.</l>
<l>Si soude mi scelden ende bescernen,</l>
<l>Mesdadic een twent jegen hare,</l>
<l n="3480">Daer ic node jegen ware;</l>
<l>Want altoes verbiedt so mi,</l>
<l>Dat minnare engeen ne si,</l>
<l>Dat ic een cussen hem orlove,</l>
<l>Want hi coemter met te hone.</l>
<l n="3485">Diemen een vriendelec cussen geft,</l>
<l>Dat scoenste hi vander proien heft;</l>
<l>Want van dien dat daer es bleven</l>
<l>So heft men hem weder afgegeven;</l>
<l>Want die een cussen mach gecrigen,</l>
<l n="3490">Selden so macht daer met bliven.</l>
<l>Doe ickene horde dus antworden</l>
<l>En dorsticne meer aneverden,</l>
<l>Dies ickene erre mochte maken.</l>
<l>Men sal te vele van ere saken</l>
<l n="3495">Enen man niet bringen vort,</l>
<l>Daer hi mede mach sijn gestort,</l>
<l>Noch vele bidden jegen wille,</l>
<l>Hier bi so swegics stille</l>
<l>Ende pensede in mi selven wale,</l>
<l n="3500">Dat dies boem ten irsten male</l>
<l>Niet en valt alsemen sleet,</l>
<l>Noch oec die wijn niet en geet</l>
<l>Al uten druven, hi en si</l>
<l>Al ute geperst, geloves mi.</l>
<l n="3505">Alte lange hadde gemert</l>
<l>Dat cussen ende van mi gevert,</l>
<l>Dat ic begerde, en hadde gedaen</l>
<l>Venus die vrouwe wel gedaen,</l>
<l>Die Gods moeder van Minnen,</l>
<l n="3510">Die orloget in allen sinnen</l>
<l>Reinicheiden, om hulpe te sine</l>
<l>Die van minnen dragen pine.</l>
<l>Dese vrouwe hilt in hare hant</l>
<l>Al blakende enen groten brant,</l>
<l n="3515">Daer si menichge vrouwe mede</l>
<l>Ontstac ende ontfuncken dede.</l>
<l>Si was behagel ende jolijs;</l>
<l><edition n="57"/>Si sceen wel in alre wijs</l>
<l>Ene goddinne van hogen doene;</l>
<l n="3520">Sine was niet van religione</l>
<l>Alse ene nonne ocht ene beggine.</l>
<l>Wat soudic maken grote pine</l>
<l>Van haren rekeliken gewaden,</l>
<l>Beide van perlen ende van goutdraden,</l>
<l n="3525">Ende van broken ochte van riemen.</l>
<l>Henne gebrachte te hovede niemen</l>
<l>Hoe cuichs, ho scone dat si was;</l>
<l>Ende in hare, geloeft mi das,</l>
<l>En was hovarde niet een twint.</l>
<l n="3530">Si sprac ane Suete Onfane dat kint</l>
<l>Ende seide: "Lieve, nu segt mi,</l>
<l>Dore wat saken ende waerbi</l>
<l>Sidi den minnare also wreet,</l>
<l>Die hem aldus dore u versleet</l>
<l n="3535">Om een cussen te gewinne?</l>
<l>Hi es werdich wel te minne,</l>
<l>Hi en es no valsch noch loes,</l>
<l>Maer getrouwe uwer minnen altoes</l>
<l>Ende gereet al tuwen gebode.</l>
<l n="3540">Hem ne soude niet sijn, bi Gode!</l>
<l>Een vriendelec cussen wedersegt.</l>
<l>Siet die scoenheit die ane hem legt;</l>
<l>Hi es wel wert dat menne minne.</l>
<l>En es vrouwe no borgravinne</l>
<l n="3545">So hoge, sine mochte wel met eren</l>
<l>Al hare herte ane hem keren.</l>
<l>Hijs kinchs ende jonc van dagen,</l>
<l>Datter mi ane best dunct bagen.</l>
<l>Het dochte mi grote dorperheide,</l>
<l n="3550">Datmen hem een cussen ontseide;</l>
<l>Want hets ane heme wel bestaedt.</l>
<l>Sijn mont recht te cussene gaedt,</l>
<l>Hi heft den adem suete ende rene,</l>
<l>Sine tanden wit ende clene,</l>
<l n="3555">Effene staene ende even groet,</l>
<l>Sine lippe suete ende roet.</l>
<l>Het dunct mi wale bestaedt dat hi</l>
<l>Een cussen hebbe dat vriendelic si.</l>
<l>Gevet hem, hets wel mijn raet:</l>
<l n="3560">Te lange tonbeidene dats quaet,</l>
<l>Dies gi den tijt verliest te meer,</l>
<l>Dies gi vercovert nemmermeer."</l>
<l>Suete Ontfaen, die den brant</l>
<l>Van Venuse heft gevoelt thant,</l>
<l n="3565">Georlovede mi een cussen daer,</l>
<l>Dat ic staphans, wet vorwaer,</l>
<l>Sonder langer beiden nam.</l>
<l>Dieus! hoe wel dat mi bequam,</l>
<l>Dat mijn mont die rose gereen.</l>
<l n="3570">Nu ne darf ic wanen ure negeen</l>
<l>Ochtic joie doe hadde tier stede.</l>
<l>Ene roke ginc uter rosen mede.</l>
<l>Die mi int herte binnen vloech</l>
<l>Ende minen rouwe al uut daer toech,</l>
<l n="3575">Ende minderde al mijn seer,</l>
<l>Dat ic droech te voren eer.</l>
<l>Danc hebbe tcussen van sueter smake,</l>
<l>Dat mi dus dede te gemake;</l>
<l>Ende dat saet, dat goelec roec,</l>
<l n="3580"><pb n="58"/> Was dat mi therte ontloec,</l>
<l>Ende deder vrede ende pais in wonen;</l>
<l>Aldus can minne bi uren lonen,</l>
<l>Nochtan mijn herte dicke leet,</l>
<l>Sint icse roec, wel menich leet.</l>
<l n="3585">Die zee en es nemmer twent</l>
<l>So wel in paise, een cleine went</l>
<l>En doetse verstormen harde saen:</l>
<l>Aldus es die minne gedaen.</l>
<l>Si heft tsuete metten suren,</l>
<l n="3590">Si en mach in enen poente niet duren.</l>
<l>Vort eest recht dat ic gewage</l>
<l>Mijn vernoi ende mine clage,</l>
<l>Hoe ic te Scanden wart verdreven,</l>
<l>Ende hoe die borch wart opgegeven,</l>
<l n="3595">Ende die starke mure mede,</l>
<l>Die sint die Minne vallen dede.</l>
<l>Distorie willic al bescriven</l>
<l>Ende niet achter en laten bliven.</l>
<l>En hadde Venus dasaut begonnen,</l>
<l n="3600">Die borch sine ware niet gewonnen.</l>
<l>Quade Tongen, die altoes spiet</l>
<l>Na die minnen ende voresiet</l>
<l>Al tquade, dat hi gepensen mach,</l>
<l>Hi hadde gesien op enen dach</l>
<l n="3605">Dat goede gelaet, dat mi dede</l>
<l>Suete Onfaen up hovesscede,</l>
<l>Dies hi geswigen niet ne conste</l>
<l>Hier ende gender, hine begonste</l>
<l>Te clappene utermaten sere</l>
<l n="3610">Ende seide, hi sette lijf ende ere</l>
<l>Ende sijn hoeft oec af te slane,</l>
<l>Dat tusscen mi ende Suete Onfane</l>
<l>Dorperleke vrientscap ware.</l>
<l>Des maecte hi so groten mare,</l>
<l n="3615">Dat hire mede wecte Jalosien,</l>
<l>Die Suete Onfane ginc castien,</l>
<l>Ende seide: "Vuel onreine knecht,</l>
<l>Hoe hebbedi u selven dus berecht?</l>
<l>Qualec so hebbic u geleert,</l>
<l n="3620">Dat gi u selven dus onteert:</l>
<l>In wille mi meer in u betrouwen.</l>
<l>Ic sal u leggen daert u sal rouwen;</l>
<l>Gine selt mi, wanic, meer ontgaen.</l>
<l>Scande es te verre van u gegaen,</l>
<l n="3625">Die u soude wachten ende hoeden;</l>
<l>Ende Reineit, diet al wale vervroeden</l>
<l>Soude, heft laten comen hier</l>
<l>Enen knecht in dit vergier</l>
<l>Om ons beiden scande te doene:</l>
<l n="3630"><pb n="59"/> Dies, hu was si noit so coene!"</l>
<l>Suete Onfaen en sprac noit wart,</l>
<l>No sere so was si vervart.</l>
<l>Doe ic horde die grote nose,</l>
<l>Vloe ic en wech ende liet die rose.</l>
<l n="3635">Omdat ic duchte tperlement,</l>
<l>En dorstic langer letten twent.</l>
<l>Scande was doe vort getogen,</l>
<l>Die sere ontsach dat si hadde mogen</l>
<l>Iet mesdoen in enegen wille.</l>
<l n="3640">So was gewonden met enen wile,</l>
<l>Gelijc ene helichge nonne draeget.</l>
<l>Si sprac alse die was versaget:</l>
<l>"Vrouwe, dore God, wats u gesciet?</l>
<l>En geloeft Quaden Tongen niet,</l>
<l n="3645">Want hi harde gerne lieget,</l>
<l>Daer hi menegen met bedrieget.</l>
<l>Al seit hi quaet van Suetonfane,</l>
<l>Hine es niet dirste na minen wane;</l>
<l>Want Quade Tonge es so geleert,</l>
<l n="3650">Dat hi heren ende vrouwen ondert</l>
<l>Ende belieget harde gerne,</l>
<l>Daer hi mede drijft te scerne</l>
<l>Menichgen man ende doet verdriet.</l>
<l>Swijcht," seit hi, "en es logene niet:</l>
<l n="3655">Suete Onfaen hadde al te lanc</l>
<l>Sijn lancvedere, daer hi met swanc,</l>
<l>Datmen hem gedogede te gane</l>
<l>Met selken lieden ende die tonfane,</l>
<l>Dier hi niet en hadde te doene.</l>
<l n="3660">Ine houdene niet over so coene,</l>
<l>Dat hi dorperheit hadde gedaen,</l>
<l>Hovesscheit dedene hem ontfaen,</l>
<l>Die sijn moeder es tuwaren,</l>
<l>Die hem leerde al sonder sparen</l>
<l n="3665">Lachen, spelen met allen lieden.</l>
<l>Men mochte mi daer toe niet gemieden.</l>
<l>Dat ict langer soude gedogen.</l>
<l>Ic sal wachten ende nauwe pogen</l>
<l>Bat te hoedene Suete Onfane</l>
<l n="3670">Van te verre van mi te gane;</l>
<l>- Scande, Scande," seide Jalosie,</l>
<l>"Ic bem die mi sere ontsie,</l>
<l>Dat ic verraden wesen mach,</l>
<l>Want Leckerheide nacht ende dach</l>
<l n="3675">Ende Luxurie si regneren</l>
<l>Nu in die werelt ende sijn heren,</l>
<l>Beide in cloestre ende in abdien;</l>
<l>Want daer en es geen castien,</l>
<l>Dat Reinicheit daer seker si.</l>
<l n="3680"><pb n="60"/> Daer omme willics wachten mi,</l>
<l>Ende dien wech doen al verslaen</l>
<l>Die gene diere comen ende gaen,</l>
<l>Die el ne jagen ende spien</l>
<l>Dan om stelen, mocht hem gescien,</l>
<l n="3685">Mine rosen, die ic ommuren sal</l>
<l>Ende so besluten overal,</l>
<l>Datse die quade knechte en selen</l>
<l>No gewinnen noch gestelen,</l>
<l>Noch vercrigen met genen saken.</l>
<l n="3690">In midden tplain sal ic doen maken</l>
<l>Enen tor vaste ende goet,</l>
<l>Daer ic Suete Ontfaen in moet</l>
<l>Houden also vaste gevaen,</l>
<l>Dat hi mi niet en sal ontgaen</l>
<l n="3695">Ende den quaden knechten volgen.</l>
<l>Hi heft mi so sere verbolgen,</l>
<l>Dat hijt wel diere sal becopen,</l>
<l>Beide sijn rennen ende sijn lopen."</l>
<l>Vrese so quam metten warde</l>
<l n="3700">Bevende alse die hare vervaerde;</l>
<l>Doe si horde scelden Jalosien</l>
<l>Ende felle spreken ende castien,</l>
<l>Sine dorste antwerden niet.</l>
<l>Jalosie ginc wech ende liet</l>
<l n="3705">Vrese ende Scande al beide</l>
<l>In al te groter sericheide,</l>
<l>Dies si horde hare ongevoech.</l>
<l>Vrese, diet thoeft nedersloech,</l>
<l>Seide: "Scande, nichte, ic hebs toren,</l>
<l n="3710">Dat wi nose moeten horen</l>
<l>Van dien dies wi en mogen twent.</l>
<l>Wie hebben leden ongescent</l>
<l>Menichgen Mey met eren groet:</l>
<l>Nu doet ons leven in groter noet</l>
<l n="3715">Jalosie, die ons mesloeft.</l>
<l>Ic wane Dangier es verdoeft,</l>
<l>Dat hi so qualec hoedt die rosen,</l>
<l>Datter afcomen alselke nosen.</l>
<l>Gawi te hem, hets wel gedaen,</l>
<l n="3720">Ende seggen heme ende doen verstaen,</l>
<l>Dat hi bat die rosen hoede."</l>
<l>Doe gingen si beide met erren moede</l>
<l>Tote Dangiere, daer hi was</l>
<l>Gelegen in dat groene gras,</l>
<l n="3725">Ende was ontswimelt van groten vake.</l>
<l>Scande, diene met ongemake</l>
<l>Wecte ende versprectene sere,</l>
<l>Soe seide: "In sleeds duvels ere,</l>
<l>Here dorpre, moetti slapen nu?</l>
<l n="3730">Wie soude hem getrouwen tu</l>
<l>Te hoedene rosen ochte pottone?</l>
<l>Hets qualec van uwen doene!</l>
<l>Wie sijn beide up u herde erre,</l>
<l>Dangier, dat gi hebt so verre</l>
<l n="3735">Laten gebruken Suete Onfane</l>
<l>Sijns willen, daer leget u lachter ane.</l>
<l>Siedi vervart, wats u gesciet?</l>
<l>Henne behort tuwer name niet,</l>
<l>Dat gi sijn sout goedertiere,</l>
<l n="3740">Maer fel ende quaet ende putertiere.</l>
<l>Staet op ende vermaect uwe hage,</l>
<l>So dat meer engene clage</l>
<l>Over ons en come; nu op ter vart!</l>
<l><edition n="61"/>Want dorper, die nine es groniart</l>
<l n="3745">Ende die hovesch wille wesen,</l>
<l>Hi staerfter af, hine mach genesen.</l>
<l>Sijt suer ende fel sonder verdragen</l>
<l>Wildi u doen wel behagen</l>
<l>Den lieden ende hem dienen gerne,</l>
<l n="3750">Gi werter met gedreven te scerne;</l>
<l>Na uwen art seldi u houden.</l>
<l>Jalosie heft ons bescouden,</l>
<l>Daer wi af sijn sere versaget,</l>
<l>Ende Suete Onfane wech gejaget,</l>
<l n="3755">Ende swert hi salne doen vermuren</l>
<l>Ende hem sijn leven maken te suren:</l>
<l>Dat es bi ure traecheit al;</l>
<l>Dat u God geve ongeval!"</l>
<l>Doe stoet up die felle groniart</l>
<l n="3760">Alse een die sere was vervart,</l>
<l>Dies hi hem dus scelden hoert,</l>
<l>Ende wart erre ende sere testoert,</l>
<l>Ende scorste nese ende mont,</l>
<l>Ende swoer sere tier selver stont</l>
<l n="3765">Ende seide: so moesti verwoeden,</l>
<l>Hine soude den rosier so wel hoeden</l>
<l>Datter man en sette meer voet:</l>
<l>Des gaens, des comens sal nu sijn boet.</l>
<l>Hi nam sine colve in sine hant</l>
<l n="3770">Ende stoppede die gate, die hi vant</l>
<l>Overal in dat rosier.</l>
<l>Nu ist sere verwandelt hier</l>
<l>Met Dangiere dien vilain.</l>
<l>Weet God, ine sal nu meer int plain</l>
<l n="3775">Meer dorren comen daer ic sie</l>
<l>Die rose, die mi doet so wee.</l>
<l>Die Dangier erde, heft mi doet</l>
<l>Ende bracht in pinen harde groet.</l>
<l>Alsic pense dat ic ne mach</l>
<l n="3780">Die rose, die ic te siene plach,</l>
<l>Nemmerme sien, mi doet so wee!</l>
<l>Therte, mi dunct, si breect ontwee,</l>
<l>Alsic om dat cussen peise,</l>
<l>Dat wesen dede mi so eyse,</l>
<l n="3785">Dat sueter was dan enege sake.</l>
<l>Hoe mochte mi therte te gemake</l>
<l>Wesen, dat ic dus verren moet</l>
<l>Der rosen, die mi therte bloet</l>
<l>Met suetheiden heft dorevlogen;</l>
<l n="3790">Hoe salic geduren mogen?</l>
<l>Mi ware beter vele die doet</l>
<l>Dan te levene in selker noet!</l>
<l>Nu sal mi weder sonder vieren</l>
<l>Beven ende suchten assaelgieren</l>
<l n="3795">Ende ander vele swaer gepens,</l>
<l>Vele te groet sal sijn die tsens,</l>
<l>Die nemen sal van mi die Minne:</l>
<l>Dat ic dier rosen suetheit kinne,</l>
<l>Alse vele es mine begerte te meer,</l>
<l n="3800">Ende mine herte ontsteecse teer.</l>
<l>Weet God, nu bem ic terre stont</l>
<l>Gevallen inder hellen gront.</l>
<l>Quade Tonge moete sijn onteert,</l>
<l><edition n="62"/>Die mi aldus heeft geonneert;</l>
<l n="3805">God late hem sijn leven rouwen:</l>
<l>Hi heeft mi al dese sause gebrouwen!"</l>
<l>Nu eist tijt dat ic u moet</l>
<l>Seggen wat Jalosie doet,</l>
<l>Die in therte heeft dogen groet</l>
<l n="3810">In allen landen si onboet</l>
<l>Wercliede, ende dede ene veste</l>
<l>Maken, die alre scoenste ende die beste</l>
<l>Die noit wart gesien met ogen,</l>
<l>Alomme dien rosier betogen,</l>
<l n="3815">Ende op dien veste enen muer.</l>
<l>Het soude mi werden alte suer,</l>
<l>Soudic volprisen die tornele</l>
<l>Die daer stoeden ende die cantele.</l>
<l>Die muer hi was harde wale</l>
<l n="3820">Viercante gemaect alte male:</l>
<l>In elke side ene porte so stoet,</l>
<l>Geordijst vaste ende goet,</l>
<l>Ende oec voren ende achter ene,</l>
<l>Wel gewracht van vasten stenen;</l>
<l n="3825">Vor elke porte mede uut te gane</l>
<l>Ene valbrugge ende ene barbekane.</l>
<l>In midden tplain dede Jalosie</l>
<l>Enen torre op meesterrie</l>
<l>Maken, bi compasse al ront,</l>
<l n="3830">Daer menichge scone garite an stont.</l>
<l>Hi was so vast ende so hoge,</l>
<l>Men haddene niet met orloge</l>
<l>Noch met crachte mogen winnen:</l>
<l>So vast was hi in allen sinnen.</l>
<l n="3835">Tusscen den torre ende dat vorboech</l>
<l>So stoet geplant na sijn gevoech</l>
<l>Dat rosier meniger rosen,</l>
<l>Die Quade Tonge met sire nosen</l>
<l>Aldus vaste dede besluten</l>
<l n="3840">Jegen diegene daer van buten.</l>
<l>Daer waren binnen dien castele</l>
<l>Beide bliden ende oec magnele,</l>
<l>Diemen van buten wel mochte kinnen.</l>
<l>Daer lagen scuttren tallen tinnen</l>
<l n="3845">Met aremborsten harde goet.</l>
<l>Buten der veste een ander muer stoet,</l>
<l>Nederre gemaect, om grote were</l>
<l>Te doene, quame daer enich here,</l>
<l>Datmen ter vesten nine mochte riden</l>
<l n="3850">Sonder vechten ende striden.</l>
<l>Ver Jalosie die vrouwe vroede</l>
<l>Heft inden tor geleit hoede,</l>
<l>Want dirste porte so hoedde hier</l>
<l>Die felle dorpre, here Dangier,</l>
<l n="3855">Die ten oestenen staet gekeert.</l>
<l>XXX seriante, wel geleert,</l>
<l>Heft hi in sire hulpen daer.</l>
<l>Dandre porte hoedde daer naer,</l>
<l>Die middage wart stoet,</l>
<l n="3860"><pb n="63"/> Scande, die node mesdoet,</l>
<l>Met menegen ontsienden man,</l>
<l>Die ten wapinen wale can</l>
<l>Ende gereet te haren dienste waren;</l>
<l>Ende Vrese hoedde met haren scaren</l>
<l n="3865">Die porte die stoet ter slinker siden;</l>
<l>Vrese diene was in genen tiden</l>
<l>Seker, si en sloet haer dore</l>
<l>Ende starke hameide leidde sire vore.</l>
<l>Hare porte si gaet selden op.</l>
<l n="3870">Alsi van den winde hort geclop,</l>
<l>Ocht geclap van enichen tongen,</l>
<l>Dan es si haestelike ontsprongen.</l>
<l>Quade Tonge, die God verdome,</l>
<l>Dat ickene hier so dicke nome,</l>
<l n="3875">Hi hadde met hem vele quadien</l>
<l>Sariante al ute Normandien,</l>
<l>Ende hoedde die porte van troes.</l>
<l>Quade Tonge plach altoes</l>
<l>Toten andren porten te gane,</l>
<l n="3880">Om te versiene ente verstane</l>
<l>Hoe si besetten hare saken,</l>
<l>Ende wire tsnachts soude waken.</l>
<l>Daerna ginc hi te cantelen</l>
<l>Met gescutte ende met quarelen,</l>
<l n="3885">Die hi orbarde in die wachte;</l>
<l>Want hi waecte alle nachte</l>
<l>Ende trompte ende blies te tinnen.</l>
<l>Hi horde buten ende binnen,</l>
<l>Hi blies stiven, die dat songen,</l>
<l n="3890"><pb n="64"/> Dat noit wijf ongedwongen</l>
<l>Gerecht en was no reine van live</l>
<l>Hets ene nature in die wive,</l>
<l>Dat si horen harde gerne</l>
<l>Lekernie ende lodderscerne;</l>
<l n="3895">Die sijn puten ende amien</l>
<l>Ende vol van dorpernien;</l>
<l>Sie en achten op hare ere twent.</l>
<l>Siet hoet dese haer selven scent,</l>
<l>Ende dese andre hoe si haer anscijn</l>
<l n="3900">Bestrijct, om dat si scone wil sijn.</l>
<l>Quade Tonge, die nine spart,</l>
<l>Vint emmer te seggene van lieden quaet.</l>
<l>Ver Jalosie, die God onse here</l>
<l>Lachter geve ende onnere,</l>
<l n="3905">Hadde inden torre, alsmen pleget,</l>
<l>Hare heimelijcste vrient geleget</l>
<l>Ende bewart harde sekerlike.</l>
<l>Daer sloetse binnen wel swaerlike</l>
<l>Dat suete kint Suete Onfane,</l>
<l n="3910">Ende dede die dore wel vaste verslane;</l>
<l>Ende Suete Ontfaen blefer binnen</l>
<l>Vaste besloten in allen sinnen,</l>
<l>So hine mochte comen henen.</l>
<l>Hi was bevolen ere quader quenen,</l>
<l n="3915">Die anders en geen werc en wrachte</l>
<l>Dan si spiede ende wachte,</l>
<l>Dat hi hem dorlic niet hilde</l>
<l>Ochten iemen bedriegen wilde;</l>
<l>Want die quade conste al tbaraet</l>
<l n="3920">Daer die werelt mede omgaet.</l>
<l>Si hadde dorproeft al haer leven</l>
<l>Bliscap, rouwe, die minne conste geven.</l>
<l>Suete Onfaen hi sweech al stille,</l>
<l>Alse een die hadde sinen onwille,</l>
<l n="3925">Dore die quene die hi ontsach.</l>
<l>Hine dorste doen engeen gewach</l>
<l>Van dien dat hi in therte droech;</l>
<l>Hi hadde sere sijn ongevoech</l>
<l>Van hare, die conste alkansen mansen</l>
<l n="3930">Ende die noten van ouden dansen.</l>
<l>Doe Jalosie hadde gevaen</l>
<l>Suete Onfane, ende hadde gedaen</l>
<l>Vermuren vaste indien casteel,</l>
<l>Versekert was si doe een deel</l>
<l n="3935">Van haren cnoppen, van haren rosen,</l>
<l>Datse die leckere en soude nosen,</l>
<l>Hoe sere dat hem werde te sure;</l>
<l>Maer ic, die was buten den mure,</l>
<l>Was geliverert te sine</l>
<l n="3940">In groten rouwe ende in pine.</l>
<l>Minne can mi vercopen wel</l>
<l>Al die bliscap ende dat spel;</l>
<l>Datse mi te voren brachte,</l>
<l>Dat ontgeldic nu onsachte;</l>
<l n="3945"><pb n="65"/> Want soe mijn leven sere mesfuert.</l>
<l>Ic wane mijn leven soude hebben gedurt:</l>
<l>Neent, weet God! wats mi gesciet,</l>
<l>Want nu es vaster mijn verdriet,</l>
<l>Dies ic die joie hebbe verloren,</l>
<l n="3950">Dan ic nie en hadde te voren.</l>
<l>Wat makic hieraf lange tale?</l>
<l>Ic mach den dorpre slachten wale,</l>
<l>Die in derde werp sijn saet.</l>
<l>Alst groene ende scone uutgaet</l>
<l n="3955">Es hi in hoge ende blide;</l>
<l>Mar eert coemt datment snide,</l>
<l>Ende soude wassen in sijn haer,</l>
<l>Coemt ene quade wolke daer,</l>
<l>Dat hem benemt altemale:</l>
<l n="3960">Dan es hem die hope wale</l>
<l>Al ontgaen ende al verloren,</l>
<l>Dien hi hadde groet te voren:</l>
<l>Hi vertroeste hem alte vroech.</l>
<l>Des gelike es ane mi gnoech,</l>
<l n="3965">Want mijn troest, mijn goede hopen</l>
<l>Es mi algader nu ontslopen.</l>
<l>Minne hadde mi gedaen die ere</l>
<l>Ane Suete Onfane dien jonchere,</l>
<l>Dat ic hem al mine heimelicheide</l>
<l n="3970">Ontecte coenlike ende seide,</l>
<l>Die mi gerne ende wel ontfinc;</l>
<l>Maer minne es die ongestaedste dinc</l>
<l>Die in die werelt wesen mochte.</l>
<l>Doe ic mi boven wesen dochte,</l>
<l n="3975">Benaemt mi minne in corter uren.</l>
<l>Si slach der wilder Avonturen,</l>
<l>Die dicke werc menich wonder;</l>
<l>Sie werp tfolc boven ende onder,</l>
<l>Si maecse blide ende mat;</l>
<l n="3980">Want dAvonture keert een rat,</l>
<l>Ende die gone, diere set boven,</l>
<l>Mach wel davonture loven,</l>
<l>Op dat hire bleve emmermeer;</l>
<l>Maer si brinct te saen den keer,</l>
<l n="3985">Diene werp van boven neder</l>
<l>Ende den ondersten verheft weder.</l>
<l>Nu liggic onder harde onsachte!</l>
<l>Ic sie die mure ende die grachte,</l>
<l>Die ic liden niet en mach;</l>
<l n="3990">In werde meer blide nacht ende dach,</l>
<l>Sint dat in prisone legt gevaen</l>
<l>Dat warde kint Suete Onfaen;</l>
<l>Want ane hem leget mijn welvaren</l>
<l>Ende ane die scone rosen tuwaren.</l>
<l n="3995">Sal mine herte meer genesen</l>
<l>Dat sal bi hem beiden wesen.</l>
<l>Ay Suete Onfaen, lieve vrient,</l>
<l>Al liggedi gevaen onverdient,</l>
<l>Hout mi uwe herte, soe doedi wel,</l>
<l n="4000">Ende hoet dattie vrouwe fel</l>
<l>U herte niet en moge vaen,</l>
<l>Alse uwen lichame heeft gedaen.</l>
<l>Al eist dat si u castijt,</l>
<l>Hout u lichame talre tijt</l>
<l n="4005">Alse een herte eens minneren</l>
<l>Jegen Jalosien geberen;</l>
<l>Al houtse u vaste in prisoene,</l>
<l>Hout uwe herte emmer coene;</l>
<l><edition n="66"/>Want edele herte ende vrie</l>
<l n="4010">En laet niet, wat mense castie</l>
<l>Ochte sleet, sine mint haer lief</l>
<l>Stillekine ocht ware een dief.</l>
<l>Al es u swaer ver Jalosie</l>
<l>Ende si u doet dorpernie,</l>
<l n="4015">Ende met toent fel gelaet,</l>
<l>Penst daer jegen, dats mijn raet,</l>
<l>Om mi die u es getrouwe,</l>
<l>Het sal mindren uwen rouwe.</l>
<l>Daeddi, lieve kint, alsoe,</l>
<l n="4020">Mijn herte die souts wesen vroe.</l>
<l>Ic hebs sorge in minen moet,</l>
<l>Lieve, dat gi soe nine doet.</l>
<l>Oec daert mi sere, Suete Onfaen,</l>
<l>Dat gi dore mi dus sijt gevaen</l>
<l n="4025">Ende ligt tuwen ongemake:</l>
<l>Dan es nochtan om gene sake</l>
<l>Die ic gedaen hebbe ocht getogen,</l>
<l>Men mocht met eren wel doen moegen.</l>
<l>Noch noit en seidic, geloves mi,</l>
<l n="4030">Dinc die niet te seggene ne si;</l>
<l>Maer mi deert bi Gode meer</l>
<l>Uwe pine ende u grote seer</l>
<l>Dant u selven moge gedoen.</l>
<l>Ic moet doegen dore u prisoen</l>
<l n="4035">Die penitensie wel swarlike,</l>
<l>Dat ane mi openbaerlike</l>
<l>So scijnt, dat ic cume sal</l>
<l>Der doedt ontgaen, hen doe geval.</l>
<l>Alsic herdinke om die scade,</l>
<l n="4040">Die ic hebbe vroech ende spade,</l>
<l>So werdic so sere ontaen</l>
<l>Dat mi die rouwe sal verslaen.</l>
<l>Aldus quaet en haddict nie,</l>
<l>Want ict met minen ogen sie,</l>
<l n="4045">Dat die valsce, quade verraderen</l>
<l>Om mi te deerne al vergaderen.</l>
<l>Ay Suete Onfaen, nu wetic wale</l>
<l>Dat si u selen altemale</l>
<l>Met sueten worden na hem tien.</l>
<l n="4050">Bi Gode! laetti dat gescien,</l>
<l>So es mi bliscap ongereet.</l>
<l>Ic weet nochtan hoet hier met steet:</l>
<l>Ic duchte sere mijns mesfal,</l>
<l>Dat gi mijns selt vergeten al.</l>
<l n="4055">Vergeetti mijns, so es gedaen</l>
<l>Al mine bliscap, Suete Onfaen.</l>
<l>Ic hebbe verloren van ure minne</l>
<l>Al die hope, ic sal ontsinnen</l>
<l>Van meshope; ha! in sal niet,</l>
<l n="4060">Want hope mi die God van Minnen liet,</l>
<l>Ende soude mi troesten ende in staden staen</l>
<l>Alsic met rouwen ware bevaen.</l>
<l>Wat hebbic te doene van desen?</l>
<l>Al es hope goet in sijn wesen,</l>
<l n="4065">Hins seker van engenen dingen;</l>
<l>Hi brinct die minnen sonderlingen</l>
<l>In pinen ende in swaer verdriet;</l>
<l>Want hi geloeft dat hi al niet</l>
<l>En doet noch en hout convent.</l>
<l n="4070">Nochtan esser mede verblent</l>
<l><edition n="67"/>Menich minsce, die hem geloven</l>
<l>Ende waenre met haere stucken comen boven,</l>
<l>Die hen gevallen nemmer dach.</l>
<l>Men ne weet ane welc men houden mach</l>
<l n="4075">Van dingen die sijn te gesciene:</l>
<l>Daeromme staensi wel te vliene,</l>
<l>Want menich esser bedrogen bi;</l>
<l>Ende hope en can gehelpen mi</l>
<l>Dan met gelove, dat hi mi doet.</l>
<l n="4080">Waertoe es sijn geloven goet,</l>
<l>Alse hi mi laet in selc verdriet,</l>
<l>Datmen mach vertellen niet?</l>
<l>Scande, Vrese ende Dangier</l>
<l>Hebben mi sere gelet al hier,</l>
<l n="4085">Ende Quade Tonge ende Jalosie,</l>
<l>Die God onse here vermaledie;</l>
<l>Ende daertoe die oude quene,</l>
<l>Die Suete Onfaen en laet allene</l>
<l>En genen tijt, nacht no dach,</l>
<l n="4090">So dat icken spreken en mach.</l>
<l>Die God van Minnen hi gaf mi</l>
<l>Drie gichten, die mi souden bi</l>
<l>Te mire noet in staden staen,</l>
<l>Die mi nu sijn al afgegaen:</l>
<l n="4095">Dats Goeleec Spreken ende Suete Ansien,</l>
<l>Dese scuwen mi beide ende vlien.</l>
<l>Dat terde hebbic oec verloren,</l>
<l>Dats Suete Gepens: des doegic toren.</l>
<l>Hi hadde mi ene scone gichte gegeven</l>
<l n="4100">Waersi mi gestadich bleven.</l>
<l>Waer toe soudense mi wesen goet,</l>
<l>Opdat gevangen bliven moet</l>
<l>Suete Onfaen? dore wien ic sal</l>
<l>Sterven, mine helpe goet geval:</l>
<l n="4105">Want hi legt so vaste gevaen,</l>
<l>Dat hijs cume sal ontgaen.</l>
<l>Ontgaen! bi wies vromicheit?</l>
<l>Bi mi, dat ware mi ongereit!</l>
<l>Ic was bevaen in groter dorhede,</l>
<l n="4110">Dat ic den God van Minnen dede</l>
<l>Noit manscap van alselken lene.</l>
<l>Ledicheit doet mi doen allene,</l>
<l>Die vrouwe die mi twiket ontsloet:</l>
<l>God geve hare lachter vor hare doet,</l>
<l n="4115">Dat si mi daer in liet gaen!</l>
<l>Hadde si enichge doeget verstaen,</l>
<l>Sine hads mi niet gestaedt tuwaren,</l>
<l>Want sotte sotheit niet en sparen</l>
<l>Te doene, dat wetic nu wel,</l>
<l n="4120">Al en haddemi niemen el</l>
<l>Geseit dan Redene, die mi castiede.</l>
<l>Ic was sere versot tien tiede,</l>
<l>Dat ic niet en dede haren raet:</l>
<l>Ic kenne nu wel dat ic dede quaet.</l>
<l n="4125">Redene hadde recht die mi blameerde,</l>
<l>Dat ic mi noit ter minnen keerde;</l>
<l>Mine pine es swaer die ic dogen moet:</l>
<l>Ic wilse laten, het es mi goet.</l>
<l>Laten? arme! hoe mochte dat sijn?</l>
<l n="4130">So soudic al dat leven mijn</l>
<l>Valsch verradere geheten wesen.</l>
<l>Godset hebbe die mi riet te desen!</l>
<l>Want ic verriede minen here,</l>
<l>Suete Onfane, die leget in sere</l>
<l n="4135">Dore mi, omdat hi mi dede</l>
<l>Vrientscap ende hovesscede,</l>
<l>Ende legt gevaen jamerlike.</l>
<l><edition n="68"/>Hi dede mi doeget sekerlike</l>
<l>So groet, dat ongelovelic si,</l>
<l n="4140">Doe hi dede liden mi</l>
<l>Die hage sonder enichge nose,</l>
<l>Ende mi cussen liet die rose.</l>
<l>Ic souds hem weten van herten danc,</l>
<l>Alsic sal mijn leven lanc.</l>
<l n="4145">In wille mi meer beclagen niet</l>
<l>Van Ledicheiden, wats gesciet,</l>
<l>Noch vanden God vander Minnen,</l>
<l>Noch van Hope; ic wille bekinnen,</l>
<l>Beclagedic mi, dat is mesdaede.</l>
<l n="4150">Nu en es dan el dan ic gestaede</l>
<l>Minen lichame, dat hi doege al</l>
<l>Tvernoi, dat hem toecomen sal.</l>
<l>Ic moet na genaden beiden,</l>
<l>Want mi gedinct wel bi waerheiden,</l>
<l n="4155">Dat mi seide die God van Minnen:</l>
<l>Woudic van heme troest gewinnen,</l>
<l>Dat ic die pine te danke name,</l>
<l>Die mi van sinen dienste quame;</l>
<l>Hi soude mi ten hogesten bringen,</l>
<l n="4160">In benaemt mi van valschen dingen;</l>
<l>Maer het soude mi lange merren.</l>
<l>Dit seide hi mi ende al van verren.</l>
<l>Nu en es mi niet dan dienen wale,</l>
<l>Want in mi mochte altemale</l>
<l n="4165">Die faute sijn, daer ic omme wene;</l>
<l>Want in heme en es negene.</l>
<l>Nu ga vort, hoet moge vergaen;</l>
<l>Al dat den God dinct goet gedaen</l>
<l>Doe hi met mi, eist cleine ist groet;</l>
<l n="4170">Ocht hi wille hi sla mi doet.</l>
<l>Over mi hevet hi gebot</l>
<l>Alse geweldich here ende God.</l>
<l>Alse hi wilt soe moetic sterven,</l>
<l>Ine mochte die hulpe verwerven,</l>
<l n="4175">Dat ic vercrege Suete Onfane,</l>
<l>Daer mijn leven al legt ane.</l>
<l>Mar hoet gevalt met mi,</l>
<l>Dat hi doch gedinkende si</l>
<l>Van Suete Onfane na mine doet,</l>
<l n="4180">Daer ic omme leve in sorgen groet.</l>
<l>Allewege, hoet met mi gaet,</l>
<l>Come ic ter Minnen, dat verstaet,</l>
<l>Te biechten ende late in testamente</l>
<l>Suete Onfane die beste rente,</l>
<l n="4185">Die ic hebbe, dat es therte mijn,</l>
<l>Tegindomme sonder berauwen fijn."</l>
<l>Die wile dat ic minen rouwe</l>
<l>Aldus clagede, quam mijn vrouwe</l>
<l>Redene van haren torre gegaen,</l>
<l n="4190"><pb n="69"/> Ende quam te mi ende hadde verstaen</l>
<l>Mine clage ende mijn swaer verdriet,</l>
<l>Ende seide: "Vrient, en siedi niet</l>
<l>Te dienne noch uwes heren sat?</l>
<l>Wat dunct u, mogedijs werden mat?</l>
<l n="4195">Hebdi goeden here gedient?</l>
<l>Met rechte mogedi hem sijn vrient,</l>
<l>Die u aldus doet torment</l>
<l>Alle dage, hine spaert u twent.</l>
<l>Het mesviel u harde sere,</l>
<l n="4200">Dat gine ontfinct over here.</l>
<l>Ic ben seker, haddine bekent,</l>
<l>Gine hadt ane uwen dienst een twent</l>
<l>Gehouden noch ane sine manscap mede.</l>
<l>Hi es onpais, hi es onvrede:</l>
<l n="4205">Kinstune iet op dine trouwe?"</l>
<l>"Jaic!" - "Gine doet." - "Ic doe, vrouwe."</l>
<l>- "Sech waeraf, des biddic di."</l>
<l>- "Vrouwe, van dien dat hi te mi</l>
<l>Seide dat mi ware groet ere,</l>
<l n="4210">Dat ic hadde so groten here."</l>
<l>- "En kenstine anders?" - "Nenic niet,</l>
<l>Dan van alse velen alse hi mi hiet</l>
<l>Sine gebode ende vaste beval</l>
<l>Ende hi al heimelike van mi stal,</l>
<l n="4215">Ende liet mi in die wage allene."</l>
<l>- "Bi Gode, dese kennesse es clene!</l>
<l>Ic wille nu dat gine kint:</l>
<l>Onsalich keitijf, en vroeddi twent?</l>
<l>Gine mocht kiesen swarre verdriet</l>
<l n="4220">Dan hem te dienne, wats u gesciet.</l>
<l>Kinnedine, gine soudten laten:</l>
<l>Hem te dienne hens twint ure baten."</l>
<l>- "Vrouwe, ic ben sijn egijn man,</l>
<l>Ende hijs mijn here: hoe soudic dan</l>
<l n="4225">Van hem sceden met enichger eren?</l>
<l>Dat soude mijn herte gerne leren."</l>
<l>- "Ic selt u leren," seide Redene doe,</l>
<l>"Wildire ure herten dan setten toe,</l>
<l>Ende u tonen, sijt seker des,</l>
<l n="4230">Die dinc die ontoenlec es;</l>
<l>Ende sonder sciensie saen versinnen</l>
<l>Ende sonder kinnesse seldi kinnen</l>
<l>Dat men kinnen niet ne mach,</l>
<l>Noch geweten, no nacht no dach.</l>
<l n="4235">Ic sal u den cnoep ontcnopen,</l>
<l>Die weder sal te gadre lopen</l>
<l>Ende gecnocht te gadre bliven:</l>
<l>Dit sal ic u hier al bescriven.</l>
<l>Minne es pais ende alle onraste;</l>
<l n="4240">Minne es onpais ende alle raste;</l>
<l>Si es trouwe vol van ontrouwen,</l>
<l>Si es ontrouwe vol van trouwen:</l>
<l>Si es vrese al versekert,</l>
<l>Si es sekerheit al onversekert:</l>
<l n="4245">Si es hope al vol meshopen,</l>
<l><edition n="70"/>Si es meshope al vol hopen;</l>
<l>Si es redene sonder redene,</l>
<l>Si es sonder redene redene;</l>
<l>Si es gesonde vol ongesonde,</l>
<l n="4250">Si es ongesonden vol gesonden;</l>
<l>Si es genoechte vol ongenoechte,</l>
<l>Si es ongenoechte vol genoechte;</l>
<l>Si es gestade vol ongestaden,</l>
<l>Si es ongestaede vol gestaeden;</l>
<l n="4255">Si es vroet al vol sotheiden,</l>
<l>Si es sot al vol vroetheiden;</l>
<l>Si es rouwe vol van bliscapen,</l>
<l>Si es joie vol van onbliscapen;</l>
<l>Si es dorst die altoes dronken si,</l>
<l n="4260">Si es dronkenheit daer dorst es bi;</l>
<l>Soe es suete ende better sake,</l>
<l>Soe es suete savor van quader smake;</l>
<l>Si es sonde sonder baraet,</l>
<l>Si es met sonden oec weldaet;</l>
<l n="4265">Si es vol bliscapen pine,</l>
<l>Si es felheit die plegt onfermich tsine;</l>
<l>Si es een ongestadich spel,</l>
<l>Si es vast onvast, dat wetic wel;</l>
<l>Si es crancheit starc, ende starcheit cranc;</l>
<l n="4270">Si geet met danke ende sonder danc;</l>
<l>Si es sotheit ende vroede sottie;</l>
<l>Si es vroude serich ende jolie,</l>
<l>Si es lachen vol wenens, wetic wale;</l>
<l>Si es raste vol pinen tallen male;</l>
<l n="4275">Si es suete hille in alre wijs,</l>
<l>Si es vol rouwen dat paradijs;</l>
<l>Si es kerkere die troest die gevane,</l>
<l>Si es hitte daer vele couts es ane;</l>
<l>Si es nevel dat niemene verdrijft,</l>
<l n="4280">Si es proper dat gemeine blijft.</l>
<l>Also wel can minne geraken</l>
<l>Onder vlocken alse onder scarlaken.</l>
<l>Hens niemene van so hogen geslachte,</l>
<l>Noch so vroet, no oec van machte,</l>
<l n="4285">Noch so coene, noch oec so rike,</l>
<l>Een leittene harde cortelike</l>
<l>Al desen wech die God van Minnen,</l>
<l>Opdat hine wilt ten nausten kinnen,</l>
<l>Wie dat met hem omgeet,</l>
<l n="4290">Brinct hi tachterste in groet leet,</l>
<l>Sonder die quade, die talre tijt</l>
<l>Sint Benedictus vermalendijt,</l>
<l>Omdat si doen tallen uren</l>
<l>Onrecht groet der naturen.</l>
<l n="4295">Van desen soe en roekic twent,</l>
<l><edition n="71"/>Maer ine wille niet dat men ment</l>
<l>Daer hem die minnaren alle dage</l>
<l>Af bedroven ende beclagen,</l>
<l>Ende ten inde ropen: "Lase, keitijf,</l>
<l n="4300">Dat ic verliese aldus mijn lijf!"</l>
<l>Maer wildi doen u selven goet,</l>
<l>So keert uwe herte ende uwen moet</l>
<l>Van der minnen ende scuwetse ende vliet:</l>
<l>Anders en mogedi genesen niet;</l>
<l n="4305">Pijnt u hars al af te stane.</l>
<l>Volgedi hare si hanct u ane,</l>
<l>Ende vliedi hare si vliet u:</l>
<l>Dus maectise van u scu."</l>
<l>Alse ic Redene hadde verstaen,</l>
<l n="4310">Die over niet al hadde gedaen</l>
<l>Hare sermoen, doe seidic: "Vrouwe,</l>
<l>Ic neemt up gerechte trouwe,</l>
<l>Dat ics nu min weet dan te voren;</l>
<l>Want ine soude dat moegen horen,</l>
<l n="4315">Dat ic die minne soude begeven.</l>
<l>Nochtan es mi int herte bleven</l>
<l>Van uwen sermoene al die lessen,</l>
<l>Dat icse soude al sonder messen</l>
<l>Lesen al der werelt gemene,</l>
<l n="4320">Sonder mi selven nu allene.</l>
<l>Vrouwe, gi hebt mi minne geprijst</l>
<l>Ende gelachtert, dore God, nu wijst</l>
<l>Mi die minne die gi vercoren</l>
<l>Hebt, ic soutse gerne horen."</l>
<l n="4325">- "Ic salt u seggen, nu hort na mi;</l>
<l>Nu siet datter u herte si bi,</l>
<l>Want die hort ende nine verstaet,</l>
<l>Dats alse die jaget ende nine vaet.</l>
<l>Na dien dat ic mi so versinne,</l>
<l n="4330">So es ene siecheit die minne,</l>
<l>Die coemt van gepense meest</l>
<l>Van hem tween, die den geest</l>
<l>Hebben gelijc ende die nature.</l>
<l>Si begeren in alle ure</l>
<l n="4335">Helsen, cussen, hen aisieren</l>
<l>Met quader genoechte sonder vieren:</l>
<l>Vrocht te winne en gerense twent.</l>
<l>Ander liede men oec vent,</l>
<l>Die den vrouwen doen verstaen</l>
<l n="4340">Dat si met minnen sijn bevaen,</l>
<l>Daer si die vrouwen met bedriegen,</l>
<l>Want sijs nine meinen ende liegen,</l>
<l>So dat si van haerre minnen</l>
<l>Al hare begerte wel gewinnen,</l>
<l n="4345">Ende werden dus van hem geloent.</l>
<l>Dese sijn alre meest gehoent:</l>
<l>Ja, hets beter daerna pogen</l>
<l>Te bedriegene dan tsijn bedrogen.</l>
<l>Ja, in dit orloge sonderlinge</l>
<l n="4350">Nature wilt dat alle dinge</l>
<l>Bi naturen vorwart gaen.</l>
<l><edition n="72"/>Alse die vadre sijn vergaen,</l>
<l>Die kindre houden twerc daer naer;</l>
<l>Omdat nine soude sijn te swaer</l>
<l n="4355">Sette nature in dit werc delijt,</l>
<l>Om dies si wille dat genen tijt</l>
<l>Hare wercliede vanden werke vlien;</l>
<l>Want menich soude hem tswercs ontien,</l>
<l>En dade delijt, datse daertoe wect</l>
<l n="4360">Ende met genoechten daertoe trect.</l>
<l>Nature aldus so subtilierde</l>
<l>Al hare werc ende visierde,</l>
<l>Daer niemen te rechte toe en geet;</l>
<l>Want alder liede begerte so steet</l>
<l n="4365">Na dat delijt ende anders niet.</l>
<l>So wie dat delijt anesiet,</l>
<l>Hi werp hem selven altemale</l>
<l>Ewelike inder hellen quale;</l>
<l>Want hets wortele van allen sonden,</l>
<l n="4370">Gelijc dat wi gescreven vonden</l>
<l>In Tulius boec vander Outheit,</l>
<l>Die hi meer prijst dan die joncheit;</l>
<l>Want joncheit brinct cleine ende groet</l>
<l>Dicke in vrese van dier doet.</l>
<l n="4375">Joncheit es te lidene swaer</l>
<l>Sonder sterven, dat es waer,</l>
<l>Ochte te brekene enich let,</l>
<l>Ende onnere te doene oec daer met,</l>
<l>Ende scande ende scade groet te rechte</l>
<l n="4380">Heme ochte sinen geslechte.</l>
<l>Die minsce coemt oec bider joget</l>
<l>In menege dinc die hem meshoeget,</l>
<l>Ende volget geselscap die es quaet,</l>
<l>Daer hi met coemt in menich baraet;</l>
<l n="4385">Ende dicke verwandelt hem sijn sin,</l>
<l>Ende geet tenen cloestre in,</l>
<l>Ende wart daer een monec begeven,</l>
<l>Ende moet daer leiden al sijn leven,</l>
<l>Ende laten wille ende sine vriheide,</l>
<l n="4390">Ende waent dien crane vaen in die locht,</l>
<l>Dies hi cruept daer in dien crocht.</l>
<l>Sine gedachte bliven dickent tonvast;</l>
<l>Alse hi gevoelt den swaren last,</l>
<l n="4395">Loept hire ute, ocht van onneren</l>
<l>En dar hire binnen wederkeren</l>
<l>Ende blijfter in met groten sere,</l>
<l>En sie dat hem God onse here</l>
<l>Geve virtut ende obbediencie,</l>
<l n="4400">Dat hi mach leven in paciencie.</l>
<l>Joncheit doet bestaen sotheide</l>
<l>Ribaudie ende oncuescheide,</l>
<l>Ende den sin doet hi verwandelen,</l>
<l>Ende oec quade saken handelen,</l>
<l n="4405">Daermen mede coemt te pinen,</l>
<l>So dat scijnt hem ende den sinen.</l>
<l>Joncheit doet vechten ende striden,</l>
<l>Tavernen volgen tallen tiden</l>
<l>Ende met dobbelspele omgaen;</l>
<l n="4410">Luxurie doet si oec bestaen</l>
<l>Ende menich andre onsalichede,</l>
<l>Daermen die ziele verlieset mede.</l>
<l>Maer outheit sone doet niet alsoe,</l>
<l>So bepenst hare haerwaert ende hoe</l>
<l n="4415"><pb n="73"/> Si menege pine heeft leden</l>
<l>Al binnen haerre jonchede,</l>
<l>Ende die sotheit die si dede,</l>
<l>Daer si haren tijt corte mede,</l>
<l>Ende daerse met verloes hare crachte,</l>
<l n="4420">Bider joncheit, diese daertoe brachte,</l>
<l>Ende bi haren kintscen wille</l>
<l>Heft gehadt menichgen onwille.</l>
<l>Outheit bringet joget in outheiden</l>
<l>In wel groter onderscedicheiden</l>
<l n="4425">Ende oec in groten gemake mede;</l>
<l>Nochtanne eist een gemene sede:</l>
<l>Wat outheit doet ende wat hi dient,</l>
<l>Hare sone es niemen vrient;</l>
<l>Want elc scuwet outheit ende vliet,</l>
<l n="4430">Ende jonc en wille hi sterven niet.</l>
<l>Alse hare die outheit bedinct,</l>
<l>Ende si die sware pine vortbrinct,</l>
<l>Die si heft leden met onspoeden</l>
<l>Van live, van zielen ende van goede,</l>
<l n="4435">Sone prise joncheit een twent niet</l>
<l>Om die sotheit die hare es gesciet.</l>
<l>Wildi weten waer joncheit woent,</l>
<l>Diet den lieden so scone toent?</l>
<l>Delijt so houtse in hare doen</l>
<l n="4440">Alse lange alse so es in dit saisoen,</l>
<l>Ende woent met hem in sine woninge,</l>
<l>Ende welt dat si hem sonderlinge</l>
<l>Gereet te sinen dienste si;</l>
<l>Ende si doet gerne, geloves mi,</l>
<l n="4445">Ende volget hem van wege te pade,</l>
<l>Ende werct al bi sinen rade,</l>
<l>Ende en welter niet sonder wesen.</l>
<l>Mar outheit en gerter twent van desen;</l>
<l>Doch moetti toutheden comen,</l>
<l n="4450">En hebbe u jonc die doet benomen,</l>
<l>Daer elc mensce node coemt toe;</l>
<l>Ende mach u wel seggen hoe:</l>
<l>Outheit so verdonkert dogen;</l>
<l>Rouwe doet den lieden doegen,</l>
<l n="4455">Omdat elc minsce wel versteet</l>
<l>Dat sere te sire doet wart geet.</l>
<l>Danne so pinen si om doeget;</l>
<l>Die sotheit, die si in hare joget</l>
<l>Daden, gaet hen dan berouwen,</l>
<l n="4460">Alsi hare grote crancheit scouwen;</l>
<l>Haer graeu cop gaet hem meshagen;</l>
<l>Dat si in haren jongen dagen</l>
<l>Met kinscheiden dien tijt verloren</l>
<l>Brinct hem inne menichgen toren.</l>
<l n="4465"><pb n="74"/> Dan so pensense om hare sonden,</l>
<l>Die si daeden doe tien stonden</l>
<l>Ende in hare joget, die lettel durt,</l>
<l>Dat si nu wel sere mesuert.</l>
<l>Weetti waer outheit woent ende set?</l>
<l n="4470">Het es u goet dat gijt wet:</l>
<l>Travael ende pine herbergen hare,</l>
<l>Ende slaense ende stoeten openbare,</l>
<l>Ende tachterste sendense haer die doet</l>
<l>Ende daer met berounessen groet.</l>
<l n="4475">Dan kint si dat si heeft verloren</l>
<l>Dien tijt, dien si levede te voren,</l>
<l>Bider joncheit, diene hare stal</l>
<l>Met haerre sotheit overal.</l>
<l>So hoe dese stucken hene gaen,</l>
<l n="4480">Die van minnen wilt joie ontfaen,</l>
<l>Hi sal hem pinen al sonder sceren</l>
<l>Vrocht te winne ende die begeren,</l>
<l>Dat si comen van sinen live.</l>
<l>Mar men vent nu vele wive</l>
<l n="4485">Die node kinder souden dragen,</l>
<l>Ende drogen sise, si souden clagen:</l>
<l>Niet dan genuechte en willen si</l>
<l>Nu al meest, dat dunke mi,</l>
<l>En waren namelike horen,</l>
<l n="4490">Die ommegaen met quader gevoeren.</l>
<l>En mach en geen wijf wesen goet,</l>
<l>Die hare vleesch vercoept om goet.</l>
<l>Van hen so soude elc man vlien</l>
<l>Ende sine herte van hen tien.</l>
<l n="4495">Hi pense ho sine mochte hebben wert,</l>
<l>Die els niet dan sijn goet en gert,</l>
<l>Ende el en mint dan sijn gelt,</l>
<l>Ende al levende villen wilt.</l>
<l>Om sijn goet doet si hem feeste.</l>
<l n="4500">Men soude minnen alselke ene beeste,</l>
<l>Alse die lieden wilt ontcleden?</l>
<l>Die duvel moete selke wijf geleden!</l>
<l>Nochtan dunct der herten mijn,</l>
<l>Dat sijt nu al gemeenlike sijn.</l>
<l n="4505">In segge niet: men mach scoenheide</l>
<l>Van lieve wel nemen op hovescheide,</l>
<l>Dat niet te costenleec en si,</l>
<l>Ende ongebeden si daer bi:</l>
<l>Die mach wel elke vrouwe met eren</l>
<l n="4510">Nemen wel sonder blameren;</l>
<l>Want ondernemen ende geven</l>
<l>Hout minne in gestadich leven.</l>
<l>Die minne, die niet els en geert</l>
<l>Dan hovessceide, die hebbic wert;</l>
<l n="4515">Maer die minne, die doet al verteren,</l>
<l>Die soude elc man van hem weren.</l>
<l>Goede minne die soude comen</l>
<l>Van fijnre herten uutgenomen,</l>
<l><edition n="75"/>Sodat die minnare en soude niet</l>
<l n="4520">Van sinen lieve begeren iet,</l>
<l>Dat hise vleesschelike woude bekinnen,</l>
<l>Maer altoos in duegden minnen.</l>
<l>Maer die minne, die gi draget</l>
<l>Ter Rosen, die u so wel behaget,</l>
<l n="4525">Si es, na dat ict vereessche,</l>
<l>Om die genoechte van uwen vleesche</l>
<l>Te hebbene: so waerdi genesen;</l>
<l>Hierbi wildi die Rose lesen;</l>
<l>U en deert gene andre sake;</l>
<l n="4530">Hier omme siedi so tongemake</l>
<l>Ende verdeluwet waer gi sijt.</l>
<l>Gi herberget ter quader tijt</l>
<l>Tuwe boef die minne noit,</l>
<l>Daer uwe herte dus om verdoit.</l>
<l n="4535">Doetse ute ure herten, laetse gaen,</l>
<l>Want therte, datse houd bevaen,</l>
<l>Moet doegen pine ende menich leet;</l>
<l>Ende alse u die joeget afgeet,</l>
<l>So seldi hebben groten toren,</l>
<l n="4540">Dat gi den tijt dus hebt verloren,</l>
<l>Dien gi niet en moeget verhalen:</l>
<l>Minne si dient u met valen."</l>
<l>Dus seide mi Redene hare sermoen,</l>
<l>Dies mijn herte en hadde wat doen:</l>
<l n="4545">Want minne heeft so wederstaen,</l>
<l>Dat mi twent en es ingegaen.</l>
<l>Ane mi en mach helpen twent</l>
<l>Castien, scelden noch parlement.</l>
<l>Wat si mi seide bleef al verloren,</l>
<l n="4550">Want ic hads int herte toren.</l>
<l>Ende seide: "Vrouwe, mi dunct dat gi</l>
<l>Wilt altemale bederven mi.</l>
<l>Wat, soudic te minne laten?</l>
<l>So soudic al die lieden haten</l>
<l n="4555">Ende mesmogen alle persone.</l>
<l>Sint dat minne es dus onscone,</l>
<l>Sone soude niemen minne ontfaen,</l>
<l>Maer altoes in hatien staen:</l>
<l>Dus waric altoes in hoeftsonden</l>
<l n="4560">Ende in quaetheiden tallen stonden;</l>
<l>Des en mochtic genesen niet.</l>
<l>Teen moetic doen, nu besiet:</l>
<l>In haetscap liggen ocht in minnen.</l>
<l>Nu dunct mi in minen sinnen,</l>
<l n="4565">Dat ic meer arnen soude hatie</l>
<l>Dan ic dede die minne nie.</l>
<l>Vrouwe, gi wilt mi doen sneven;</l>
<l>Gi hebt mi goeden raet gegeven</l>
<l>Met uwen sermoene al desen dach:</l>
<l n="4570">Ic ben dies horen meer en mach.</l>
<l>Gi hebt al omme niet gedaen</l>
<l>U sermoen, gi moeget wel gaen;</l>
<l>Maer eer gi gaet, so biddic u,</l>
<l>Dat gi mi wilt berechten nu</l>
<l n="4575">Van ere minne daeddi gewach.</l>
<l>Diemen blameren niet en mach,</l>
<l><edition n="76"/>Die ic gerne weten soude,</l>
<l>Omdat ic die nature woude</l>
<l>Van gerechter minnen leren:</l>
<l n="4580">Ic souder minen sin toe keren."</l>
<l>- "Te waren, vrient, du best een sot.</l>
<l>Dattu mettien maecs dijn spot</l>
<l>Dat ic segge al dore goet;</l>
<l>Ende al en siedi bore vroet,</l>
<l n="4585">Nochtanne willic doen uwe bede</l>
<l>Dore trouwe ende dore hovescheide,</l>
<l>Ende wille u leren ende wisen</l>
<l>Dat gi hier namaels noch salt prisen.</l>
<l>Vrient, nu hort ende verstaet,</l>
<l n="4590">So dat u int herte gaat:</l>
<l>Minne es van meer manieren,</l>
<l>Alsic u hier sal visieren.</l>
<l>Vrientscap so es geheten dene:</l>
<l>Dat es een goet wille gemene</l>
<l n="4595">Sonder twest ende sonder baraet,</l>
<l>Die altoes onder die lieden gaet;</l>
<l>Ende si onder hem gemeenlike</l>
<l>Ene goede vrientscap hovesscelike,</l>
<l>Sonder enichge arge saken,</l>
<l n="4600">Die twest ochte toren moge maken.</l>
<l>Deen sone es ten andren wert</l>
<l>Niet trage te doene dat hi begert,</l>
<l>Maer hem te stane altoes bi</l>
<l>Met goeden trouwen, so dat si</l>
<l n="4605">Wesen moeten beide al een,</l>
<l>So datter sceiden en si negeen;</l>
<l>Maer onder hem gemeinnicheit</l>
<l>Van haren goede ende kariteit,</l>
<l>Dat deen den andren nine begeft,</l>
<l n="4610">Alse hi breke ende berste heft,</l>
<l>Alse diegene die es gestade</l>
<l>Beide van trouwen ende van rade;</l>
<l>Ende dat deen den andren mach</l>
<l>Al sijn gepens wel doen gewach,</l>
<l n="4615">Sonder wrogen ende sonder mare,</l>
<l>Alse och jegen hem selven ware.</l>
<l>Aldus gedaen es hi van sinne,</l>
<l>Diegene die draeget volmaecte minne.</l>
<l>Dese minne en draget niemen niet</l>
<l n="4620">Die enichge avonture ontsiet,</l>
<l>So dattene sijn vrient vinden mach</l>
<l>In enen poente nacht no dach,</l>
<l>Es hi arem och es hi rike,</l>
<l>Dat hi heme nine beswike.</l>
<l n="4625">Gevalt dat hine in aremoeden siet,</l>
<l>Hine sal so lange ontbeiden niet,</l>
<l>Dat hi van node hem bidden moet;</l>
<l>Want met beden gedaen goet</l>
<l>Dat es vercocht al te sere</l>
<l n="4630">Diegene die es gerne in dere.</l>
<l>Erachtich man in anxten leeft,</l>
<l>Alse hi moet bidden dat men hem geeft,</l>
<l>So sere ducht hi dat men sal</l>
<l>Hem sine bede ontseggen al.</l>
<l n="4635">Alsmen heft vonden selken vrient,</l>
<l>Die met trouwen ons dient</l>
<l>Van allen stucken diesmen begert,</l>
<l>Dien machmen hebben lief ende wert;</l>
<l>Daermen jegen es dus coene,</l>
<l n="4640">En hadde hi engene macht te doene</l>
<l><edition n="77"/>Stucken die hem sijn vrient bade,</l>
<l>Hi soudene troesten met goeden rade,</l>
<l>Daer bi sijn herte soude verhogen,</l>
<l>Ende helpen dragen half sijn doegen.</l>
<l n="4645">Bider loye van der minnen,</l>
<l>Seit Tulius, datmen soude kinnen</l>
<l>Wat beden datmen bidden soude</l>
<l>Van vrienden, diemen hebben woude:</l>
<l>Dat es die bede die eerlic si</l>
<l n="4650">Ende oec redenlic daer bi.</l>
<l>Dit es die minne die mi baecht,</l>
<l>Ende dese willic dat gi draecht,</l>
<l>Ende andre scuwet ende vliet;</l>
<l>Want si en es ure baten niet;</l>
<l n="4655">Ende dese heeft vertijt in hare</l>
<l>Van allen doegeden openbare.</l>
<l>Hier ane hout u, dat es mijn raet,</l>
<l>Want uwe minne die es quaet.</l>
<l>Nu verstaet ende wilt bekinnen</l>
<l n="4660">Die waerheit van ere andre minnen,</l>
<l>Die goeder minne constrarie es,</l>
<l>Des sijt seker ende gewes,</l>
<l>Ende te rechte te lachterne si:</l>
<l>Dats minne om gichte, geloves mi;</l>
<l n="4665">Want die vrientscap vander minnen</l>
<l>Duert alse lange alsmen waent winnen;</l>
<l>Mare alse die wasdoem es gedaen,</l>
<l>So es die minne al vergaen.</l>
<l>Die minne es sere ter avonturen,</l>
<l n="4670">Die met gichten al moet duren.</l>
<l>Dese minne es te bestaene</l>
<l>Recht alsoe alse geet die mane,</l>
<l>Die onder een swaer wolken geet,</l>
<l>Die hare al haer licht versleet</l>
<l n="4675">Ende verdonkert om die wolke.</l>
<l>Aldus eist recht metten volke,</l>
<l>Dat hem ter minnen al selc trect;</l>
<l>Ende alst met aremoeden es bedect,</l>
<l>Soe ongeet hem sine vrientdinne,</l>
<l n="4680">Die wedercoemt met bliden sinne</l>
<l>Alse hem weder wast sijn goet.</l>
<l>Dus wast die minne ende doet</l>
<l>Gelike der mane in elke maent,</l>
<l>Die emmer wast ende weder waent.</l>
<l n="4685">Met derre minne, die ic bediede,</l>
<l>Sinder meest gemint die rike liede,</l>
<l>Ende die gierege sonderlinge,</l>
<l>Die bernen in gewaren dinge</l>
<l>Altoes in groter giricheiden.</l>
<l n="4690">Si sijn vele sotter bi waerheiden</l>
<l>Dan die beesten indien woude.</l>
<l>Wanense datmense minnen soude</l>
<l>Om ander sake dan om hare goet?</l>
<l>Neent, tuwaren, des sijt vroet!</l>
<l n="4695">Die vrecke hine mint oec weder niet,</l>
<l>Ende macht u tonen, nu besiet;</l>
<l>Want alse die girichge, rike man</l>
<l>Siet sinen lieve, dien hi wel jan,</l>
<l>Hebben breke ende grote aremoede,</l>
<l n="4700">Ende niet en geft van sinen goede,</l>
<l>Mar houdet met hoeden groet</l>
<l>Tote diesmaels dat hem neemt die doet,</l>
<l><edition n="78"/>Ende die quade mort versmacht,</l>
<l>Dan moet hijt laten ongewacht.</l>
<l n="4705">Eer hijt gave in sinen live,</l>
<l>Hi liet hem eer met enen knive</l>
<l>Steken in sire herten bloet,</l>
<l>So gerne houd hi vaste sijn goet.</l>
<l>Wie soude dien man moegen minnen,</l>
<l n="4710">Die niet ontfarmt sire vriendinnen?</l>
<l>Die man en es te prisene twint,</l>
<l>Die niet en mint no en es gemint.</l>
<l>Ende sint ic u van avonturen</l>
<l>Hebbe u herte doen beruren,</l>
<l n="4715">Ende van haerre minne hebbe geseit,</l>
<l>Willic u wonder ende waerheit</l>
<l>Doen verstaen nadat ic sie,</l>
<l>Dat gi, waen ic, hort nie;</l>
<l>Nochtan eist sekerlike waer.</l>
<l n="4720">Wie vinden bescreven openbaer,</l>
<l>Dat vromeleker ende beter ware</l>
<l>Die avonture fel ende sware</l>
<l>Den lieden, dan die suete ende sachte:</l>
<l>Dit dinct u fel in uwe gedachte.</l>
<l n="4725">Ic wilt u met redenen wisen,</l>
<l>Die gi met rechte selt moegen prisen.</l>
<l>Als een die avonture heeft</l>
<l>Goet, hem dunct datse hem geeft</l>
<l>Sinen wille altemale,</l>
<l n="4730">Omdat hem sine dinc geet wale:</l>
<l>Dus waent hi bliven emmermeer.</l>
<l>Hi kent qualec haren keer:</l>
<l>Alse hi boven sit up trat,</l>
<l>Ende hem selven wel dunct dat,</l>
<l n="4735">Dat hi es rike alse hi begert,</l>
<l>Ende met alden lieden wert,</l>
<l>Ende vol glorien hebbe sijn leven,</l>
<l>Die hem moge die werelt geven,</l>
<l>Dan waent hi so grote een here</l>
<l n="4740">Seker bliven emmermere,</l>
<l>Ende waent oec gemint wel wesen,</l>
<l>Dies hem die lieden in doren vesen,</l>
<l>Die te hem comen ende kinnen,</l>
<l>Ende die seggen, dat sine minnen</l>
<l n="4745">Ende haren dienst hem sere bieden,</l>
<l>Ende seggen: "Hier en es niemene van ons lieden,</l>
<l>Hine soude u utermaten gerne</l>
<l>Sijn hemde geven u te verterne,</l>
<l>Ende deilen goet ende al sijn lijf."</l>
<l n="4750">Dan so waent wel die kaitijf</l>
<l>Wat si seggen dat es al waer;</l>
<l>Maer alse dat rat keert daer naer,</l>
<l>Ende hi onder es gevallen,</l>
<l>Blivet logene van hem allen.</l>
<l n="4755">Alse hi in daremoede es gesien,</l>
<l>So gaen si alle van hem vlien:</l>
<l>Van C vrienden vint hi cume enen</l>
<l>Van dien hem vrient te voren scenen.</l>
<l>Wat hem die avonture behiet,</l>
<l n="4760">Dies en vint hi een twent niet:</l>
<l>Het blijft verloren altemale,</l>
<l>Als hi gevallen es daer tale.</l>
<l>Sijn mesval deert hem dan meer</l>
<l>Danne ochte hijs hadde gehadt noit eer.</l>
<l n="4765">Die felle, wrede avonture,</l>
<l>Die divers es ende sture,</l>
<l><edition n="79"/>Alsi hare rat doet keren,</l>
<l>Wilt si den oversten al onteren</l>
<l>Ende werpene neder onder voet,</l>
<l n="4770">Ende benemt hem ere ende goet,</l>
<l>Ende houdtene met aremoden bevaen.</l>
<l>Die heme ere hadde gedaen</l>
<l>Hietene alle keytijf ende sot,</l>
<l>Ende hilden met hem hare spot:</l>
<l n="4775">Dus en behout hi vrient engeen.</l>
<l>Maer die gene, die al in een</l>
<l>Heeft die avonture swaer,</l>
<l>Minten iemen, dat es waer,</l>
<l>Hine laettene om sijn armheit niet,</l>
<l n="4780">Dat hine scuwet ende vliet;</l>
<l>Maer secorstene ende staet hem in staden,</l>
<l>Alse hi met aremoeden es verladen.</l>
<l>Al trect een op sinen vrient sijn swart,</l>
<l>Hine heeften niet daeromme onwart</l>
<l n="4785">Ende en machene niet verhaten;</l>
<l>Mar ic wille u weten laten,</l>
<l>Waer met men verwerct vrientdinnen</l>
<l>Ende sceden doet van haerre minnen:</l>
<l>Dats bi hoverden ende bi felheiden,</l>
<l n="4790">Ende topenbaerne heimelicheiden</l>
<l>Ende dinge die te heelne staen;</l>
<l>Ende dits die sake die doet vergaen</l>
<l>Gerechte minne daer si es:</l>
<l>Dies sijt seker ende gewes,</l>
<l n="4795">En was noit so grote rijchede</l>
<l>Noch so hoge van Gode mede,</l>
<l>Vrientscap en es meerre vele;</l>
<l>Want men seit in bispele,</l>
<l>Dat inden wege beter si</l>
<l n="4800">Vrient dan gelt, geloves mi;</l>
<l>Want alst mesfalt enen man,</l>
<l>So dat hi niet vercoveren en can,</l>
<l>So wart hi bi sinen mesfalle</l>
<l>Wel geware sijnre vrienden alle;</l>
<l n="4805">Dan siet hi wale ende kint</l>
<l>Ocht hi van iemenne es gemint.</l>
<l>Hem ware dan beter een vrient allene</l>
<l>Dan al sijn goet groet ende clene;</l>
<l>Hem vroemt sware avonture meer</l>
<l n="4810">Dan dede die gode te voren eer;</l>
<l>Want bider goeder wart hi blint,</l>
<l>Ende bider andre wart hi bekint;</l>
<l>Want alse hi coemt van groten goede</l>
<l>Geworpen neder in grote aremoede,</l>
<l n="4615">So siet hi hem sine vrient afgaen,</l>
<l>Die hem al vrientscap daeden verstaen,</l>
<l>Doet hem stoet van haven wale:</l>
<l>Die verliest hi dan altemale;</l>
<l>Maer een vordeel so heeft hi:</l>
<l n="4820">Dats dat hi wart geleerd daer bi,</l>
<l>Dat in sine gelucke een man</l>
<l>Sine vriende bekinnen en can.</l>
<l>Goet en maect den man niet rike,</l>
<l>No scat, no have des gelike;</l>
<l n="4825">Mare, wient genoget dat hi hevet,</l>
<l>Hi es rike vor al dat levet;</l>
<l>Want selc en hevet niet ene mite,</l>
<l><edition n="80"/>Hi so levet in meerren delite</l>
<l>Dan selc doet, sijt seker das,</l>
<l n="4830">C. mudde corens in sinen tas;</l>
<l>Ende sal u seggen wel ware bi:</l>
<l>Die gene, die so rike si,</l>
<l>Hem bernt binnen altoes sijn moet</l>
<l>Om te gaderne dat grote goet;</l>
<l n="4835">Maer die ander, die niet en hevet</l>
<l>Dan dagelix went, daer hi bi levet,</l>
<l>Hine gaderet tgoet niet alsoe.</l>
<l>Alse hijt went dan es hi vroe,</l>
<l>Ende verteret wel blidelike.</l>
<l n="4840">Al eist dat hi niet en es rike,</l>
<l>Ende houttere heme eerlic mede,</l>
<l>Ende penst, alse lange alsi sine lede</l>
<l>Heft gesont, sal hi wel winnen</l>
<l>Dat hi verteren sal met sinne.</l>
<l n="4845">Eist oec te cout och te nat,</l>
<l>Hi penst wel te lidene dat;</l>
<l>Wert hi siec, sine geburen</l>
<l>Selne wel int gasthuus vuren,</l>
<l>Daer hi van honger nine bederft;</l>
<l n="4850">Ist oec dat hi van ermoeden sterft,</l>
<l>So penst hi dattene halen sal</l>
<l>Onse Here met sinen inglen al,</l>
<l>Want hi geschuwet heft giricheide</l>
<l>Ende wel gehouden dat God seide,</l>
<l n="4855">Dat niemen om margen sorge en heeft,</l>
<l>Want al God geeft daermen bi leeft.</l>
<l>Ons seit Pitagoras die clerc,</l>
<l>(Ine weet oft gi noit saget sijn werc,</l>
<l>Diemen die Guldene Vers hiet)</l>
<l n="4860">Hi seit: alse hi van lichame sciet,</l>
<l>So vart hi ter heleger locht</l>
<l>Ende laet dese erdsce vrocht:</l>
<l>Daer levede hi alse een God.</l>
<l>Hi es wel keitijf ende sot,</l>
<l n="4865">Die waent dat hier sijn lantscap si;</l>
<l>Neent! nemmer niet, geloves mi.</l>
<l>Onse lantscap en es niet sekerlike</l>
<l>Hier neder in dit erderike,</l>
<l>Maer hier boven eist altemale.</l>
<l n="4870">Dat merken wie biden clerken wale,</l>
<l>Die de boke hebben gelesen,</l>
<l>Die wale connen spreken van desen.</l>
<l>Ende oec die gene die mach leven</l>
<l>Van dien dat hem sine rente geven,</l>
<l n="4875">Ende niet en geert van anders goede,</l>
<l>Hi mach wel leven sonder aremoede;</l>
<l>Want die meestre seggen mi,</l>
<l>Dat niemene keitijf no arm ne si,</l>
<l>Hine wille zelve arem wesen,</l>
<l n="4880">Eist coninc, eist grave, als wi lesen.</l>
<l>Menich ribaut es die plegt</l>
<l>Dat hi colen met sacken dregt;</l>
<l>Nochtan heft hi dat herte so blide,</l>
<l><edition n="81"/>Dat hem en deert tegenen tiden;</l>
<l n="4885">Want, alse hi die pine heeft leden,</l>
<l>Loept hi en wech met haesticheden</l>
<l>In die taverne dat verteren:</l>
<l>Bleeft hem lange het soude hem deren.</l>
<l>Ende alse hare wenninge es verteert,</l>
<l n="4890">Lopen si weder ter marct wart.</l>
<l>Ende dragen die sware ferdele</l>
<l>Met bliscepen ende met spele,</l>
<l>Ende winnen blidelike hare broet,</l>
<l>Daer si stoppen met hare noet;</l>
<l n="4895">Ende als sijt hebben dus gewonnen,</l>
<l>Lopen si weder vor dier tonnen</l>
<l>Ende sijn blide ende in hogen,</l>
<l>Ende drinken wat sijs drinken moegen,</l>
<l>Ende wanen genoech hebben ewelike.</l>
<l n="4900">En waendi God van hemelrike</l>
<l>En hefse liever van desen arde,</l>
<l>Dan ochte si waren perssemarde?</l>
<l>Want die perssemert sekerlike</l>
<l>En mach nemmermee wesen rike,</l>
<l n="4905">Sine herte bernt in sduvels strec,</l>
<l>Dies hi es girich ende vrec.</l>
<l>Die coepman hine leeft met aise</l>
<l>Noch oec en genen tijt in paise,</l>
<l>Want sine herte altoes orloget</l>
<l n="4910">Om goet te winne ende poeget.</l>
<l>Ende nemmermeer en sal hijs genoech</l>
<l>Hebben vercregen na sijn gevoech,</l>
<l>Noch te winne wesene sat,</l>
<l>Om te meerne sinen scat.</l>
<l n="4915">Hi heeft bestaen ene selsane pine:</l>
<l>Hi wilt al twater uten Rine</l>
<l>Drinken, dies hi drinken en mach</l>
<l>So vele, en blives nacht ende dach</l>
<l>Alse vele alst te voren dede:</l>
<l n="4920">Dit doet die grote girichede,</l>
<l>Die sijn herte altoes ontstelt;</l>
<l>So hi meer heeft so hi meer welt.</l>
<l>In dit vernoy, in dese bataellie</l>
<l>Blivet hi sijn leven sonder fallie.</l>
<l n="4925">Avocate ende fisiciene</l>
<l>Dese gaen alle die straten gemene,</l>
<l>Ende sijn blide ende sere in hogen</l>
<l>Alsi den penninc winnen moegen</l>
<l>Ende hare const vercopen wale:</l>
<l n="4930">Hieran geet hem altemale,</l>
<l>Om datter ute wasdoem scijnt.</l>
<l>Hoe sere die sieke si gepijnt,</l>
<l>Si wouden datter sestich ware;</l>
<l>Ende davocaet woude openbare,</l>
<l n="4935">Datter dingeden III warf tiene.</l>
<l>Hoe scone sijt hadden ocht hu siene,</l>
<l>Dat woudense dusentich, weet ic wel:</l>
<l>Dat doet giricheit ende niet el,</l>
<l>Diese bernt in die girichede.</l>
<l n="4940">Ende die meestre van divinen mede,</l>
<l>Die predeken gaen van stede te stede,</l>
<l><edition n="82"/>Om ere te hebbene ende rijchede,</l>
<l>Ende om vordeel van den heren</l>
<l>So gaen si den volke leren</l>
<l n="4945">Ende seggen wel goede predecaden,</l>
<l>Die hem selven cleine staen te staeden;</l>
<l>Want sijt doen om idele glorie,</l>
<l>Daer hem verblijt af die memorie:</l>
<l>Ende dat es hare ziele verlies.</l>
<l n="4950">Menich predect, sijt seker dies,</l>
<l>Sonderlange goede predecade,</l>
<l>Die uten der herten vol van quade</l>
<l>Coemt ende vol sonden mede,</l>
<l>Ende nochtan blijft in hare quaethede.</l>
<l n="4955">Van desen lieden latict bliven,</l>
<l>Ende wille hier nu vort bescriven</l>
<l>Van den quaden, vulen tassarden.</l>
<l>Die wel geliken den perssemarden,</l>
<l>Die oec noit minnen en wouden</l>
<l n="4960">Anders dan hare gelt vaste houden,</l>
<l>Ende werpent te haren groten scatte.</l>
<l>Hoe sere sal op hem wreken datte</l>
<l>God onse here van hemelrike,</l>
<l>Ende dat si sien elker dagelike</l>
<l n="4965">Die arme, die si voeden souden,</l>
<l>Sterven van hongere ende van coude.</l>
<l>Altoes hebben si drie pinen</l>
<l>Die gene die gaderen tgoet in scrinen:</l>
<l>Met groten pinen winnen sijt,</l>
<l n="4970">Ende houdent met anxten alle tijt;</l>
<l>Si sceden daer af met groten sere,</l>
<l>Nochtan dat hem en dede noit ere.</l>
<l>Dit doet al gebrec van minnen;</l>
<l>Want minnede tsmenscen herte binnen,</l>
<l n="4975">Sone ware getrouwe minne niet leden</l>
<l>Die nu verbernen in girichede;</l>
<l>Want wien meer goeds ware bleven,</l>
<l>Hi hads sinen vrient gegeven</l>
<l>Ochte geleent tsire noet</l>
<l n="4980">Ende van vrientscepen groet.</l>
<l>Die werelt ware dan even rike,</l>
<l>Ware die minne in dese gelike:</l>
<l>Neen si niet! dats ongeval,</l>
<l>Die minne si es te cope nu al;</l>
<l n="4985">Niemene ne mint dan om sine vrome,</l>
<l>Dan hoe hi te groten goede mach comen.</l>
<l>Die wijf vercopen hen oec mede,</l>
<l>Daer si hem mede doen grote lelichede.</l>
<l>Aldus sijn al die liede ondeert,</l>
<l n="4990">So sere hebben si gekeert</l>
<l>Hare herte ane die girichede,</l>
<l>Dat si hare grote vrechede</l>
<l>Hebben geleit in eigijndome.</l>
<l>Alselke liede, alse ic hier nome,</l>
<l n="4995">Sijn knecht der penninge, di si houden</l>
<l>Vaster dan si te rechte souden.</l>
<l>Dese maken meester over hen</l>
<l>Den penninc, die in haren sen</l>
<l>Altoes legt, ende dien si geren</l>
<l n="5000">Ende en dorren niet verteren.</l>
<l>Nochtan moet verteert al wesen</l>
<l>Biden genen ocht bi desen;</l>
<l>Want waneer hi die ogen luect,</l>
<l><edition n="83"/>En weet hi wie sinen scat ontpluect.</l>
<l n="5005">Ochte wien dattene verteren sal,</l>
<l>Dien hi heft lange vergadert al.</l>
<l>Hets riken lieden grote onnere,</l>
<l>Dat si jegen hare nature so sere</l>
<l>Doen, want hare nature es dat,</l>
<l n="5010">Dat si souden telker stat</l>
<l>Den lieden secorsen ende lenen.</l>
<l>En verstaet niet dat wi menen,</l>
<l>Dat sijt souden lenen iet</l>
<l>Om persseme ocht om geniet,</l>
<l n="5015">Maer om Gode, diet hen verleent.</l>
<l>Mar men pleges nu niet, neent!</l>
<l>Si leggent vaste in groten prisone,</l>
<l>Ende en dinkent niet te verdoene,</l>
<l>Ende houdent met groten onneren;</l>
<l n="5020">Want altoes in haer herte keren</l>
<l>Die drie poente, die ic u seide:</l>
<l>Deen es te wenne met arebeide,</l>
<l>Dander es te houdene met sorgen,</l>
<l>Ende terde node af te scedene morgen.</l>
<l n="5025">Tgoet sal noch hem selven wreken;</l>
<l>Al eist dat niet en can spreken,</l>
<l>Het slacht wel der coninginnen,</l>
<l>Die inden torre verwracht leit binnen,</l>
<l>Ende hout hare met paise ende in gemake,</l>
<l n="5030">Ende laet die keitive in wake</l>
<l>Tote dat comen mach hare ure:</l>
<l>Edan gaet si irsten buten den mure.</l>
<l>Alsoe so sal doen die scat.</l>
<l>Alse sijn here es tslevens sat,</l>
<l n="5035">So sal hi den genen bliven,</l>
<l>Diene saen sal overdriven;</l>
<l>Maer die gerechte goede man</l>
<l>Hine houd hem niet hier an,</l>
<l>Maer es vroe ende harde blide,</l>
<l n="5040">Ende gevet tsine tallen tiden</l>
<l>Daert hem bestaedt dinct wesen.</l>
<l>Dedalus geleec wel desen,</l>
<l>Die Ycarus sinen sone maecte</l>
<l>Vlogle, die hi wel geraecte:</l>
<l n="5045">Dat dedene art ende niet nature,</l>
<l>Ende dedene vliegen die locht dure;</l>
<l>Maer die nodichge, girichge man,</l>
<l>Al pijnt hi vliegen, hine can;</l>
<l>Sine ere en mach niet verre comen:</l>
<l n="5050">Giricheit heft hem benomen,</l>
<l>Die hem alle doeget doet laten.</l>
<l>Noch sal God onse here meer haten</l>
<l>Den nodichen girichen ongeseedt</l>
<l>Dan dien die afgoden anebeedt;</l>
<l n="5055">Mare milde herte, wildijt verstaen,</l>
<l>En wilt met giricheden omgaen,</l>
<l>Maer dore die ere, die hi begert,</l>
<l>Vlieget hi dore die locht vortwert.</l>
<l>Noch heeft liever God onse here</l>
<l n="5060">Den milden ende minten mere</l>
<l>Dan hi den vulen girichen haedt,</l>
<l>Dien hi nochtanne sere versmaedt.</l>
<l>Suete rijcheit, alte mordadich,</l>
<l>Waerbi siedi so ongenadich</l>
<l n="5065">Den genen die u ane hen lesen,</l>
<l>Dat si moeten u knecht wesen</l>
<l>Ende dienen ende liggen onder voet.</l>
<l>Dattie milde niet en doet?</l>
<l>Maer selke die hier stoede neven</l>
<l n="5070">Mochten seggen ende antworde geven,</l>
<l>Dat grote sekerheit geft die scat.</l>
<l><edition n="84"/>An heren, an coningen merken si dat,</l>
<l>Die om hare edelheide groet</l>
<l>Voren met hem groet conroet</l>
<l n="5075">Van lieden, die gewapent varen,</l>
<l>Dies hire sijn lijf met wilt bewaren.</l>
<l>Dan seggen die lieden verre ende bi,</l>
<l>Dat ene grote coenheit si.</l>
<l>God weet wel, die kent al goet,</l>
<l n="5080">Dat hem grote sorge doet,</l>
<l>Die hen dagelijcs doet asaut;</l>
<l>Want sekerleker mach een ribaut,</l>
<l>Waer hi wilt, gaen ende keren</l>
<l>Allene vor die mordeneren,</l>
<l n="5085">Ende vore hem dansen ende springen,</l>
<l>Ende lude ropen ende singen</l>
<l>Sonder sorge teneger stont,</l>
<l>Dan die gene die dragen bont,</l>
<l>Al haddi oec met al datte</l>
<l n="5090">Dat behort tsinen scatte,</l>
<l>Gout ende precieuse stene;</l>
<l>Dat namen hem rovers al gemene,</l>
<l>Ende soudene oec daertoe verslaen,</l>
<l>Daer die ribaut soude ontgaen,</l>
<l n="5095">Omdat si duchten souden thangen,</l>
<l>Wordense van sinen lieden gevangen.</l>
<l>Niet meer en mach een coninc sijn vri</l>
<l>Dan een ribaut, geloves mi,</l>
<l>Allene opdat sine liede en waren:</l>
<l n="5100">Sine liede! ic liege tuwaren,</l>
<l>Sie en sijn sine meer no min,</l>
<l>Maer heerscap heeft hi over hen:</l>
<l>Heerscap, neen! dienst maer,</l>
<l>Die tsire vrieit hort, dats waer.</l>
<l n="5105">Si sijn haer selfs, want alse si</l>
<l>Willen staen si den coninc bi,</l>
<l>Ende alsi willen blijft hi allene,</l>
<l>Ende danne so es sine macht clene;</l>
<l>Want hare lijf, hare vromicheit</l>
<l n="5110">Es den coninc wel ongereit;</l>
<l>Het es hare, het moet hare bliven:</l>
<l>Nature const wel bedriven.</l>
<l>Die avonture sie en can,</l>
<l>Hoe goet dat si es den man,</l>
<l n="5115">Geweten doen bi wat saken</l>
<l>Sijn beste goet hem mochte genaken;</l>
<l>Want davonture si es al blint."</l>
<l>- "Vrouwe, dore God, Marien kint,"</l>
<l>Seide die minnere: "nu leert mi</l>
<l n="5120"><pb n="85"/> Welke sake mijn beste goet dan si:</l>
<l>Dat soudic gerne leren kinnen</l>
<l>Ende die const van u gewinnen."</l>
<l>- "Ic leerse u gerne," seide Redene doe,</l>
<l>"Maer en verstaet niet alsoe,</l>
<l n="5125">Dat ic meine goet van avonturen,</l>
<l>Lant, huus, cledre ochte paruren,</l>
<l>Noch engeen erdersch goet,</l>
<l>Datmen voren ochte dragen moet;</l>
<l>Maer mine leringe meer ende min</l>
<l n="5130">So seldi dragen in uwen sin.</l>
<l>Dats goet dat u niet en sal laeten</l>
<l>Noch ontfallen op dier straten;</l>
<l>En sal u verwegen noch verladen,</l>
<l>Maer altoes vromen sonder scaden.</l>
<l n="5135">Al ander goet, dat buten es,</l>
<l>Dan prisic niet, sijt seker des;</l>
<l>Noch gi, no man negeen die leeft</l>
<l>En heeft meer dan hi wijsdoems heeft</l>
<l>Binnen sire herten besloten;</l>
<l n="5140">Want sine andre goede si moeten</l>
<l>Al ter avonturen staen,</l>
<l>In sorgen ende in anxten gaen,</l>
<l>Daer die sotte blide sijn bi</l>
<l>Ende dickent drove, geloves mi.</l>
<l n="5145">Al dat die avonture doet</l>
<l>En prijst niemene, die es vroet,</l>
<l>Noch en eest te drove no te blide,</l>
<l>Want hets te duchtene tallen tide,</l>
<l>Want si es van ongestaden sinne.</l>
<l n="5150">Daer omme sone prisic niet hare minne,</l>
<l>Noch oec vroet man daer mede,</l>
<l>Want sijt te saen verkeren dede;</l>
<l>Ende daerbi willic dat gi wet,</l>
<l>Dat gi uwe herte nine set</l>
<l n="5155">Ane hare: het ware u grote sonde.</l>
<l>Opdat geviele tenichger stonde,</l>
<l>Dat gi den lieden daedt verstaen,</l>
<l>Dat gise minnet sonder afgaen,</l>
<l>Ende gi danne meer minnet hare goet:</l>
<l n="5160">Dat es sonde, so wie dat doet.</l>
<l>En soude oec prisen en geen man</l>
<l>Dese minne; si es in den ban</l>
<l>Ende wederseit ende oec waedt</l>
<l>Ende oec van allen lieden gehaed.</l>
<l n="5165">Gi segt een dinc die niet en doecht:</l>
<l>Alsic u quaetheit hebbe getoecht,</l>
<l>Segdi dat ic u haten doe;</l>
<l>Nu wijst mi waer, waneer ende hoe."</l>
<l>Die minneren seide: "Gerne, bi wareden.</l>
<l n="5170">Vrouwe, gine gerustet heden</l>
<l>Mi te biddene, dat ic versmaede</l>
<l>Minen here, dat ic niet en daede,</l>
<l>Om ene welde minne, die gi</l>
<l>Al te sere vart prisende mi,</l>
<l n="5175">Ende diemen nieweringe en weet</l>
<l><edition n="86"/>Van oesten, daer die sonne upgeet,</l>
<l>Tote daer si plegt haer inde te doene,</l>
<l>Noch van middage tote septentrione.</l>
<l>Ic weet wel dat men wandelen soude</l>
<l n="5180">Tote dien dat hem bename dat oude,</l>
<l>Eermen vonde alselke minne,</l>
<l>Alse die gi mi wilt bringen inne.</l>
<l>Sint dattie Gode enwech vloen,</l>
<l>Sone hadde die werelt engeen doen,</l>
<l n="5185">Ense die gygante assaelgierden</l>
<l>Ende met crachten so sconfierden,</l>
<l>Dat si voren inden trone</l>
<l>Hier boven woenen, daert es scone.</l>
<l>Recht ende Reinicheit die vrouwe</l>
<l n="5190">Voren met hem, so dede oec Trouwe.</l>
<l>Dese Minne es oec gevloen alsoe,</l>
<l>Sint dat Trouwe henen vloe;</l>
<l>Gerechtecheit, die swaer was,</l>
<l>Si vloe tachterste, sijt seker das,</l>
<l n="5195">Die noit sint en quamen weder</l>
<l>Vanden hemele tons hier neder.</l>
<l>Baraet doetse henen vlien,</l>
<l>Diese horen wilt no sien.</l>
<l>Met sire ondaet, met sire cracht</l>
<l n="5200">Heft hise uter werelt bracht,</l>
<l>Ende hout die werelt met gewelt,</l>
<l>Ende esser in so vaste gestelt,</l>
<l>Datse hem sal bliven emmermere,</l>
<l>Hen doe kenleke God onse here.</l>
<l n="5205">Tulius, die ter menichger uren</l>
<l>Die heimelicheit der scrifturen</l>
<l>Besochte, hine conste sijn engien</l>
<l>So wel gemaken noch gesien,</l>
<l>Dat sire mee vonden nie</l>
<l n="5210">Dan twee paer, wanic, ine weet drie,</l>
<l>Die alselke minnaren waren,</l>
<l>Alsic u hore hier openbaren.</l>
<l>Binnen Tulius tiden nochtan,</l>
<l>Waen ic, so proeft menich man</l>
<l n="5215">Die waren sine vrient met monde,</l>
<l>Maer metter herten engenen stonde.</l>
<l>Ben ic dan vroeder dan Tulius was</l>
<l>Ochte Gecien ochte Ypocras,</l>
<l>Die selke minne en conste vinden?</l>
<l n="5220">Wies soudic mi dan onderwinden,</l>
<l>Ende waer soudicse soeken dan,</l>
<l>Sint datse niemen vinden can,</l>
<l>Ense al die werelt es doresocht,</l>
<l>En ware dat ic in die locht</l>
<l n="5225">Vliegen mochte alse een crane,</l>
<l>Ende icker dan mochte comen ane?</l>
<l>Al constic vliegen, ine sochter niet:</l>
<l><edition n="87"/>Mi mochter of comen groet verdriet;</l>
<l>Die Gode mochten wanen dat,</l>
<l n="5230">Dat ic tparadijs hare stat</l>
<l>Willen soude assaelgieren,</l>
<l>Alse die gygante quadertieren</l>
<l>Wilen in ouden tiden daeden.</l>
<l>Ine bem niet alsoe beraeden,</l>
<l n="5235">Datse mijn herte te soekene geert."</l>
<l>- "Lieve vrient, nu hort ware weert,"</l>
<l>Seide Redene, "sint gi gewinnen</l>
<l>Niet en cont van derre minnen,</l>
<l>Dat gebreect alse lichte ane u</l>
<l n="5240">Alse an enen anderen, verstaet nu.</l>
<l>Bi andren willict u tonen waer;</l>
<l>Bi anderen? neen! bi u maer</l>
<l>Willict u tonen harde saen;</l>
<l>Maer gi moet die minne verstaen,</l>
<l n="5245">Dat ic u segge, gemeenlike</l>
<l>Ane die arme ende ane die rike,</l>
<l>So, gi selse gemeinlike minnen,</l>
<l>Ende liever den enen niet gewinnen</l>
<l>Dan gi ten andren minnen geert.</l>
<l n="5250">Hebse even lief ende even weert,</l>
<l>Ende staet hem alsoe gelijc te staeden,</l>
<l>Alse gi wout dat si u daeden;</l>
<l>Ende niemenne en doet meerre scade,</l>
<l>Dan gi wout dat men u daede;</l>
<l n="5255">Ende welt u herte aldus minnen,</l>
<l>Groten loen seldire an winnen.</l>
<l>Derre so volcht, radic, u leven:</l>
<l>Si sal u grote bliscap geven.</l>
<l>Om dat alle die lieden laten</l>
<l n="5260">Dese minne ende verhaten,</l>
<l>So sijn geset in erterike</l>
<l>Die rechteren al gemeenlike,</l>
<l>Dat si onrecht selen breken</l>
<l>Ende die overdaede wreken,</l>
<l n="5265">Die dicwile deen den andren doet,</l>
<l>Ochte doet ochte neemt sijn goet,</l>
<l>Ochte vercracht ocht stelet tsine,</l>
<l>Ochte verraeddene stillekine;</l>
<l>Dat souden die rechtren berechten</l>
<l n="5270">Ende wel sere daer over vechten."</l>
<l>- "Vrouwe, dore God van hemelrike,</l>
<l>Sint gi mi leert so ernstelike,</l>
<l>So biddic u dat gi mi doet</l>
<l>Een luttel verclaren minen moet."</l>
<l n="5275">- "Gerne, waer af? ic secht u."</l>
<l>- "Dat gi mi wilt berechten nu:</l>
<l>Welc dunct u beter in uwen sinne,</l>
<l>So Gerechticheit so Minne?"</l>
<l>- "Welke meindi?" - "Vrouwe, dese,</l>
<l n="5280">Daer gi mi heet dat ic in wese;</l>
<l>Want die gene daer ic in ben,</l>
<l>Si blijft vaste in minen sen."</l>
<l>- "Tatolf! ic geloves u wale;</l>
<l><edition n="88"/>Maer wildi weten altemale</l>
<l n="5285">Van beiden welc dat beter si?</l>
<l>Ic seide: Minne" - "So proeft mi."</l>
<l>- "Gerne. Alsmen twee saken vent,</l>
<l>Diemen beide orberlic kint,</l>
<l>Der gere diere te doene best es,</l>
<l n="5290">Die es best, sijt seker des."</l>
<l>- "Vrouwe, dese sake die es waer."</l>
<l>- "Nu hort ende verstater naer,</l>
<l>Ic sal u verclaren bat dien sin:</l>
<l>Minne, daer caritate woent in,</l>
<l n="5295">Es beter dan gerechticheide,</l>
<l>Dat salic u proven hier ter stede;</l>
<l>Nu setter toe herte ende moet.</l>
<l>Ic segge dat beter es dat goet,</l>
<l>Dat van selven coemt geresen,</l>
<l n="5300">Dan daer hulpe toe moet wesen.</l>
<l>Bi exemple willict u saen</l>
<l>Proven wel ende doen verstaen.</l>
<l>Opdat een scep getrecken can</l>
<l>Bat bi hem selven enich man,</l>
<l n="5305">Dan datmen hem dade hulpe engene</l>
<l>Anders dan die sine allene,</l>
<l>Wat mochti hem staen te staeden,</l>
<l>Sint hi niet en ware verladen?"</l>
<l>- "Ic mochte, vrouwe wel gedaen,</l>
<l n="5310">Mine hant ane den cabel slaen</l>
<l>Ende hem hulpen trecken iet."</l>
<l>- "Gi segt waer; nu besiet:</l>
<l>Al lage stille Gerechticheit</l>
<l>Ende Minne ware den lieden gereit,</l>
<l n="5315">So ware hen die Minne genoech</l>
<l>Om te hebbene hare gevoech,</l>
<l>Sonder te doene enich recht</l>
<l>Van enichger sake nu ende echt;</l>
<l>Want sonder Minne Gerechticheit,</l>
<l n="5320">So es verloren al arbeit.</l>
<l>Minne sone heeft hulpe noet,</l>
<l>Dat doet Recht dicwile groet;</l>
<l>Daer omme es Minne beter al."</l>
<l>- "Proeft mi dat, vrouwe." - "Gerne, ic sal.</l>
<l n="5325">Nu swiget ende hort mine tale,</l>
<l>Dat radic ende verstaetse wale.</l>
<l>Recht regneerde, geloeft mi das,</l>
<l>Doe Saturnus coninc was,</l>
<l>Die Jupiterre beide gader</l>
<l n="5330">Avesneet, al waest sijn vader,</l>
<l>Sine gegaen, al deedt hem wee,</l>
<l>Ende werpse beide in die zee.</l>
<l>Van den scumen so wart Venus</l>
<l>Geboren, dat seit scrifture aldus.</l>
<l n="5335">Al ware Gerechtecheit weder comen,</l>
<l><edition n="89"/>Diere den wech es al benomen,</l>
<l>Al eist datter te doene si,</l>
<l>Noch wart goet, geloves mi,</l>
<l>Dat hen die liede onderminden;</l>
<l n="5340">Want Minne si soude Recht versinden;</l>
<l>Want onderminden hen die liede,</l>
<l>Sijt seker datse om gene miede</l>
<l>Deen den andren iet mesdaeden:</l>
<l>Ende wat stoede dan Recht in staden?"</l>
<l n="5345">- "Vrouwe, ine weet bi onsen Here."</l>
<l>"Ic selt u seggen paiselic sere:</l>
<l>Soude staen die werelt in haren dinge,</l>
<l>Wat souden princen ochte coninge,</l>
<l>Ochte provoest ochte baeliu?</l>
<l n="5350">Sine dochten niet, dat seggic u.</l>
<l>Daer omme Minne, so dunct mi,</l>
<l>Beter danne Gerechtecheit si,</l>
<l>Recht en gaet jegen quaetheit maer,</l>
<l>Die moeder es, ic segge u waer,</l>
<l n="5355">Der heren nu van erderike,</l>
<l>Edelheit vergeet gemeinlike.</l>
<l>Daer omme en hadde gedaen die sonden</l>
<l>Ende quaetheit, noit en ware vonden</l>
<l>In erderike coninc negeen,</l>
<l n="5360">Noch oec rechtere nemmer een.</l>
<l>Nu willen die rechtren qualec weten,</l>
<l>Dat si dat recht al vergeten</l>
<l>Ende doemen die arme lieden,</l>
<l>Ende die rike lieden om mieden.</l>
<l n="5365">Selc rechtre doet hangen den dief,</l>
<l>Daert af ware beter gerief</l>
<l>Datmen heme selven hinge:</l>
<l>So menichge quade, valsche dinge</l>
<l>Heeft hi gedaen ende toebracht</l>
<l n="5370">Bi sire willen, bi sire cracht.</l>
<l>Dese sake machmen altemale</l>
<l>Bi Apyuse vertrecken wale,</l>
<l>Die sinen seriant tenen dage</l>
<l>Dede doen ene harde grote clage,</l>
<l n="5375">Alse ons seget Titus Livius,</l>
<l>Over die dochter Virginius,</l>
<l>Virgine hiet die scone maegt.</l>
<l>Omdat si Apiuse baegt,</l>
<l>So dat hise moeste minnen,</l>
<l n="5380">Ende si sins niet en woude kinnen,</l>
<l>Noch sire minnen oec en geerde:</l>
<l>Dit was dat Apiusen sere deerde.</l>
<l>Die seriant quam ende riep sere:</l>
<l>"Here Apius, rechtere ende here,</l>
<l n="5385">Doet mi vontnesse, eer gi gaet,</l>
<l>Van der maegt die hier staet,</l>
<l>Die mine eigine dierne es:</l>
<l>Dat willic tonen, sijt seker des,</l>
<l>Jegen elken man die leeft,</l>
<l n="5390"><pb n="90"/> Ine roke wiese gevoet heeft:</l>
<l>Ute minen huse bleef si verloren</l>
<l>Onlange sint si was geboren,</l>
<l>Ende wart Virginiuse gegeven:</l>
<l>Alsoe es hem noch bleven.</l>
<l n="5395">Doet mi recht, here Apius,</l>
<l>Dat ic miene dierne hebbe aldus.</l>
<l>Si soude mi dienen altoes te rechte;</l>
<l>Wilt oec Virginius ende sijn geslechte</l>
<l>Wederseggen, dat hi en can,</l>
<l n="5400">Ic wilt beproven met menichgen man."</l>
<l>Alse dus sprac die verradere quaet,</l>
<l>Die valsche rechtre, die daer steet,</l>
<l>Eer noit Virginius sine tale</l>
<l>Conste geseggen, die nochtan wale</l>
<l n="5405">Sine dochter wel bescudden soude,</l>
<l>Jegen die gene diese hebben woude,</l>
<l>So gaf Apius sijn vontnesse daer,</l>
<l>Ende hiet die maegt openbaer</l>
<l>Leveren den cnape teygindome.</l>
<l n="5410">Doe die riddere, die ic u nome,</l>
<l>Virginius, van sire dochter sach,</l>
<l>Ende hijt verweren niet en mach,</l>
<l>Sine moeste inder quader hande,</l>
<l>Nam hi die scade vor die scande;</l>
<l n="5415">Want hi en hads betren raet,</l>
<l>Ende ginc ter dochter, daer si staet,</l>
<l>Die hi vor al dat levede minde,</l>
<l>Ende nam sijn swaert met geninde.</l>
<l>Ende sloech der maegt af dat hoet,</l>
<l n="5420">Ende naemt doe met rouwen groet,</l>
<l>Ende bracht gedragen tenen prosente</l>
<l>Den rechtere daer te jugemente.</l>
<l>Dus bleef die scone Virgine doet;</l>
<l>Ende die rechtere doe geboet</l>
<l n="5425">Dat men Virginiuse volleke vinge,</l>
<l>Ende menne doedde ofte hinge.</l>
<l>Nochtan en verdede hijs niet,</l>
<l>Want hem tgemeine volc en liet,</l>
<l>Dies hadden soe jamerhede.</l>
<l n="5430">Daer wart geproeft op die stede</l>
<l>Dat Apius valscheit hadde gedaen.</l>
<l>Doe leitmense in een prisoen gevaen,</l>
<l>Daer hi hem doedde met enen messe</l>
<l>Eer quam die dach van sinen vontnesse;</l>
<l n="5435">Ende Claudius, die de clage ophief,</l>
<l>Was verordeilt alse een dief,</l>
<l>Ne ware dats ontfarmde sere</l>
<l>Virginiuse, den stouten here,</l>
<l>Dies so vele den volke bat,</l>
<l n="5440">Dat hi verloest bleef op die stat,</l>
<l>Ende alle dandre bestorvent te waren,</l>
<l>Die orcontscap daeraf waren.</l>
<l>Lucan, die clerc, hi seit dat</l>
<l>In sine boke tere stat,</l>
<l n="5445">Die wise meester, in sijn Latijn,</l>
<l>Dat rechteren toverdadich sijn;</l>
<l>Want dueget ende grote macht</l>
<l>Es selden met mannen over nacht;</l>
<l>Ende sijt seker, op dat si bliven</l>
<l n="5450"><pb n="91"/> In die quaetheit die si driven,</l>
<l>Dat siere lettel ane winnen selen;</l>
<l>Wantse die duvel met haerre kelen</l>
<l>Noch selen ter lester stont</l>
<l>Verhangen inder hellen gront.</l>
<l n="5455">In neme hier uut, dat verstaet,</l>
<l>Coninc, grave no prelaet.</l>
<l>Noch ter werelt noch geesteliken,</l>
<l>Opdat si vanden rechte striken;</l>
<l>Want heerscap was gemaect daeromme,</l>
<l n="5460">Dat si dat rechte, niet dat cromme,</l>
<l>Altoes souden trecken vort,</l>
<l>Ende horen der armer lieden wort:</l>
<l>Sijn hebben niet om niet die ere.</l>
<l>Daer omme es gemaect die here,</l>
<l n="5465">Dat sine arme lieden souden</l>
<l>Bi hem souden in paise gehouden.</l>
<l>Dit moeten die rechteren sweren,</l>
<l>Ende datse quaetdien selen deren,</l>
<l>Ende selve hangen metterhant,</l>
<l n="5470">Op datter niemen ware int lant,</l>
<l>Diet doen woude van sinen wege.</l>
<l>Hier bi so hebben si vercregen</l>
<l>Beide hare rente ende hare goet.</l>
<l>Die prince es salich die dit doet.</l>
<l n="5475">Nu hebbic u wel doen verstaen,</l>
<l>Na dat mi dochte u vragen gaen,</l>
<l>Ende die redene hebdi versien,</l>
<l>Dat mi dunct dat wel vertien."</l>
<l>"Vrouwe, gi hebt mi wel berecht;</l>
<l n="5480">Dies dankic u, het es wel recht;</l>
<l>Mare ic horde u onlancs nomen</l>
<l>Saken, die mi dunken comen</l>
<l>Ute ere herten vol dorperheiden;</l>
<l>Want die u woude in oncuesheiden</l>
<l n="5485">Betrapen, vrouwe, hi mocht doen wale</l>
<l>Ane u spreken ende ane uwe tale."</l>
<l>- "Ha!" seide Redene, "ic kenne wel</l>
<l>Wat gi meint; ic sal u el</l>
<l>Seggen ende verstaen doen bat,</l>
<l n="5490">Alse gi wilt, tere ander stat,</l>
<l>Ende u tonen meer ontscouden,</l>
<l>Op dat gire u ane wilt houden;</l>
<l>Maer mi steet tantwordene eer</l>
<l>Van dien dat gi heden eer</l>
<l n="5495">Mi op wilt leggen van hatien.</l>
<l>Mi wondert hoe gi des dorret lien;</l>
<l>Ende weetti niet dat vroetheit si,</l>
<l>Alse een van ere sotheit vri</l>
<l>Ende quite wilt sijn, dat hi dore noet</l>
<l n="5500">Ene andre doe, die es alse groet,</l>
<l>Ocht ene meerre een groet deel?</l>
<l><edition n="92"/>Dies gi quiten sout al geel</l>
<l>In u herte die sotte minne,</l>
<l>Willic u haetscap werpen inne.</l>
<l n="5505">Gedinct u van Oratiuse niet,</l>
<l>Die so vroet een meester hiet?</l>
<l>Hi seit: die sot, die sinen wille</l>
<l>Op ene quaetheit hout al stille,</l>
<l>Dat goet es dat hi ene andre doet,</l>
<l n="5510">Om dirste te werpene ondervoet.</l>
<l>In wille u niet verbieden die minne;</l>
<l>Maer verstaet in uwen sinne,</l>
<l>Dat ic die sotte minne verbiede,</l>
<l>Die altoes quelt ende pijnt die liede.</l>
<l n="5515">Al es die sake, hets oec waerheide,</l>
<l>Al verbiedic dronkenheide,</l>
<l>Daeromme sone verbiedic niet</l>
<l>Te maten drinken. Vrient, nu siet,</l>
<l>Al verbiedic te grote meltheit,</l>
<l n="5520">Die den lieden te swaer aneleit,</l>
<l>Ine hete niet datmen si</l>
<l>Daeromme te vrec, geloves mi;</l>
<l>Want dese sijn al beide quaet.</l>
<l>Ic wille wel dat gi verstaet,</l>
<l n="5525">Dat ic dese soude prisen node."</l>
<l>- "Gi doet, vrouwe!" -"Gi lieget, bi Goede!</l>
<l>Ine can u gesmeken twent.</l>
<l>Gi sijt ter wijsheit noch te blent,</l>
<l>Dat gi mi aldus wanet vaen;</l>
<l n="5530">Gi ontcopplet u honde te saen</l>
<l>Om te vane den hase mijn:</l>
<l>Gine sijt noch niet so goet logesijn.</l>
<l>Alsoe en lasic niet van minnen,</l>
<l>Alse gi mi nu ane wilt winnen,</l>
<l n="5535">Datmen iemenne soude haten.</l>
<l>Middele minne willic u laten,</l>
<l>Die ic wille wel dat gi ontfaet:</l>
<l>Want si wel te prisene staet.</l>
<l>Ene andre minne, geloves mi,</l>
<l n="5540">Es noch, die naturleker si</l>
<l>In menschen ende in beesten beide;</l>
<l>Want hets gerechte naturlicheide,</l>
<l>Dat elke moeder mint hare kint,</l>
<l>Dat si met haren live wint,</l>
<l n="5545">Dat es ene minne gemeine</l>
<l>Allen dieren, groet ende cleine.</l>
<l>Dese minne en es min no mere</l>
<l>Te prisene no te lachterne sere;</l>
<l>Want hen die nature doen doet.</l>
<l n="5550">En daeden sijs niet, dies sijt vroet,</l>
<l>Het ware hen lachter alte groet.</l>
<l>Maer des en es en gene noet,</l>
<l>Dat ic soude hier af tellen,</l>
<l>Want u andre saken quellen,</l>
<l n="5555">Die gi te swaer hebt anegenomen.</l>
<l>Wildi diere noch ave comen,</l>
<l>Eer u die pine slaet te doet,</l>
<l>Het ware u salicheide groet</l>
<l>Hier bi scone beginne ics niets,</l>
<l n="5560">Dat ic wille dat gi sijt iet</l>
<l>Aldus allene sonder minne;</l>
<l>Maer doet mi in uwen sinne.</l>
<l>Ic bem edel ende scone,</l>
<l>Ende vrouwe van groten lone,</l>
<l n="5565">Ende werdich elken goeden man,</l>
<l>Die nie so vele goeds gewan</l>
<l>Noch so vele eren mede.</l>
<l><edition n="93"/>Al wart den keysere van Romen der stede</l>
<l>Ic mochte hem dienen wel met eren.</l>
<l n="5570">Siet, wildi u te miwart keren,</l>
<l>Ic wille gerne u lief wesen.</l>
<l>Nu seggic u wat u van desen</l>
<l>Comen sal, ontfadi mine minne.</l>
<l>U sal gebreken in genen sinne</l>
<l n="5575">Dinc negene sekerlike,</l>
<l>Noch mesfallen in erterike.</l>
<l>Gi selt werden so groet here,</l>
<l>Wildi doen dat ic u lere,</l>
<l>Dat noit meerre en wart gesien.</l>
<l n="5580">Al u wille sal u gescien,</l>
<l>Indien dat gi mine werke doet</l>
<l>Ende mi minnet dore oetmoet:</l>
<l>Ine hete u werken gene dinc el;</l>
<l>Ende so mogedi u beromen wel,</l>
<l n="5585">Dat gi hebt ene amie,</l>
<l>Die en geleec joncfrouwe nie,</l>
<l>Soe wel geboren no soe hoge,</l>
<l>Dat si mi iet geliken moge;</l>
<l>Want ic bem dochter sekerlike</l>
<l n="5590">Ons Heren Goeds van hemelrike.</l>
<l>Die mi so scone heeft geformeert.</l>
<l>En sijt des niet tebarenteert:</l>
<l>Spegelt u in mijn clare anscijn,</l>
<l>Dat niet claerre en mochte sijn,</l>
<l n="5595">Sone sagedi joncfrouwe noit so scone,</l>
<l>Noch maget negene van selken lone,</l>
<l>Die dies heeft orlof, alsic doe;</l>
<l>Ende mach u wel seggen hoe:</l>
<l>Ic hebbe orlof an minen vader,</l>
<l n="5600">Dat ic mi selven mach algader</l>
<l>Geven den genen die ic minne,</l>
<l>Ende wesen sine gestade vriendinne,</l>
<l>Sonder blame ende sonder onnere;</l>
<l>Ende ons beiden soude God onse here</l>
<l n="5605">Nemen altoes in sire hoeden</l>
<l>Ende vriendelike tegadre voeden.</l>
<l>Seggic wel, wat dunct u goet?</l>
<l>U God, die u dus minnen doet,</l>
<l>Gelt hi dus wel sinen lieden?</l>
<l n="5610">Besiet dese gichten ende mieden,</l>
<l>Ende ontsegt mine vrientscap niet;</l>
<l>Want mageden hebbens groet verdriet,</l>
<l>Alsi hen ontseggen horen</l>
<l>Ende doegens rouwe ende toren."</l>
<l n="5615">Die minnere seide: "Scone vrouwe,</l>
<l>Ic bidde u dat gi mi segt op trouwe,</l>
<l>Waer af gi wilt dat ic u diene."</l>
<l>Redene seide: "Dat ware onsiene,</l>
<l>Dat gi mi dient; maer ic wille dat,</l>
<l n="5620">Dat ic u diene telker stat,</l>
<l>Ende gi getrouwe blijft mijn vrient.</l>
<l>Laet den genen dien gi dient,</l>
<l>Noch en acht te gere uren</l>
<l>Up dat rat van Avonturen;</l>
<l n="5625">Doet alse meester Socrates dede,</l>
<l>Die noit niet te gere stede,</l>
<l>Noch om gewin noch om verlies.</l>
<l>Verhaelde varuwe, sijt seker dies.</l>
<l>Hine bleef in enen poente altoes;</l>
<l n="5630">Weder hi wan ochte verloes.</l>
<l>Hine was te drover no te blider:</l>
<l>Dies ginc sijn prijs vele te wider,</l>
<l>Want dat scrijft ons Solijn,</l>
<l><edition n="94"/>Dat antworde ende sprac Apelijn.</l>
<l n="5635">Dat Socrates al openbare</l>
<l>Die wijste van alder werelt ware.</l>
<l>Wat hem deerde, wat hem mesquam,</l>
<l>In enen poente hijt altoes nam,</l>
<l>Nochtanne datmenne te doet sloech,</l>
<l n="5640">Omdat hi seide ende droech,</l>
<l>Dat nemmer en ware dan een God,</l>
<l>Die hadde over al gebod.</l>
<l>Dit so predecte hi altenen,</l>
<l>Datmen gelovede ane dengenen.</l>
<l n="5645">Eraclius ende oec Dyogenes</l>
<l>Hare herte en was niet alsoe duwe es:</l>
<l>Om anxt no om aremoede beide</l>
<l>En haddense te meer noit sericheide;</l>
<l>Maer vaste altoes in enen staet,</l>
<l n="5650">Gesciet hem goet ochte quaet.</l>
<l>Aldus so doet, lieve vrient!</l>
<l>Ine wille niet dat gi mi dient</l>
<l>Van enichger saken tenichger uren;</l>
<l>Laet gewerden der Avonturen,</l>
<l n="5655">Hoet u dat si u nine sla,</l>
<l>Hoe verre ochte hu na soe ga.</l>
<l>En es geen starc worstelere</l>
<l>Dien dAvonture iet ververe,</l>
<l>Ende hem daer jegen niet en wart,</l>
<l n="5660">Dien achtic niet eens pennincs wart.</l>
<l>Niemene en soude hem ververen</l>
<l>Van hare, maer vromelike weren;</l>
<l>Want si qualic worstelen can.</l>
<l>Es hi rike ocht arm die man,</l>
<l n="5665">Op dat hi hem wilt weren weder,</l>
<l>Hine werpse saen te neder.</l>
<l>Hi en es niet coene diese ontsiet,</l>
<l>Want der cracht ne heeft so niet,</l>
<l>Dat si den genen mach verslaen,</l>
<l n="5670">Die jegen hare in stride wilt staen.</l>
<l>Daerbi en soudmense niet ontsien,</l>
<l>Want si den genen slaet die vlien;</l>
<l>Ende ist niet grote scande dan,</l>
<l>Dat hem verbangen laet die man,</l>
<l n="5675">Die hem mochte wel verweren?</l>
<l>Wien soude sine quale deren?</l>
<l>Daer omme, vrient, en ontsiet</l>
<l>U vander Avonture niet;</l>
<l>Laet haer rat wel keren,</l>
<l n="5680">Den enen nedren, den andren eren,</l>
<l>Ende hout u jegen hare vast;</l>
<l>Sone mach u en genen overlast</l>
<l>Doen noch toren in uwen sinne.</l>
<l>Gi heet die Avonture goddinne,</l>
<l n="5685">Ende segt dat si es gecroent,</l>
<l>Ende boven inden hemel woent:</l>
<l>Dat es sceren groet sekerlike</l>
<l>Sone heeft in hemelrike</l>
<l>Stat negene bi onsen Here;</l>
<l n="5690">Want si es sorgelic alte sere,</l>
<l>Ende dinge die staen ter avonturen</l>
<l>En moegen met Goede niet geduren.</l>
<l>Ene roke so staet in die zee,</l>
<l>Diepe in die middelt min no mee,</l>
<l n="5695">Ende die hoge daer boven steet,</l>
<l>Daer die zee dickent jegen sleet</l>
<l>Ende scoed met groten baren;</l>
<l>Nochtan en canse niet tuwaren</l>
<l>Met haren strome die roke verdriven,</l>
<l n="5700">Si en moeter binnen bliven</l>
<l>Vaste staende up hare stat;</l>
<l><edition n="95"/>Maer si maecse dicwile nat</l>
<l>Met haren watre dat opvart,</l>
<l>Maer doch keret achterwart</l>
<l n="5705">Dese roke vercleedt hare</l>
<l>Van clederen met menichgen pare,</l>
<l>Van selken blomen, die van verren</l>
<l>Vlinken alse scone sterren.</l>
<l>Die crude staen daer groene gesait;</l>
<l n="5710">Maer alse die nordewint wait</l>
<l>Met sire groeter coutheide,</l>
<l>Verdelut hi tcrut ende blomen beide.</l>
<l>Op die roke steet aldaer</l>
<l>Een sorgelic bosch, dat es waer,</l>
<l n="5715">Daer wonderleke bome instaen;</l>
<l>Want deen draget sonder waen</l>
<l>Vrocht, ende die andre negene;</l>
<l>Daer staen groete ende clene.</l>
<l>Alse deen groit, wart dander droge;</l>
<l n="5720">Alse deen tegeet, wast dander hoge.</l>
<l>Daer es wonderlike locht:</l>
<l>Alse deen blaet, draecht dander vrocht.</l>
<l>Alle die bome, die souden sijn</l>
<l>Groene te rechte, staen in scijn</l>
<l n="5725">Ochte si alle verdroecht waren;</l>
<l>Ende dandre si souden vervaren</l>
<l>Te rechte, die daer staen al groene.</l>
<l>Hets daer van wonderleken doene:</l>
<l>Die nachtegale singet daer spade;</l>
<l n="5730">Maer heft te singenne staede</l>
<l>Jupren ende hulen, die daer singen</l>
<l>Ende haren droven sanc vortbringen.</l>
<l>Hare sanc es drove, dat wetic wale,</l>
<l>Ende selve sijnse drove altemale.</l>
<l n="5735">Daer boven lopen alle tijt</l>
<l>Twe vloede, die sijn diepe ende wijt,</l>
<l>Springende uut borne sonderlinge.</l>
<l>Dene gevet in waren dingen</l>
<l>Scone water, getrouwet mi des,</l>
<l n="5740">Dat suete ende soe smakelic es,</l>
<l>Dat niemen en es dies gedrinct,</l>
<l>Hine penser omme ende dinct</l>
<l>Hoe hijs noch mochte gewinnen;</l>
<l>Want hijs gesaedt niet van binnen,</l>
<l n="5745">Ende ne mach wesen emmermere,</l>
<l>Want hem dorst even sere.</l>
<l>Dies meest drinct, hem dorst meer</l>
<l><edition n="96"/>Vele dant dede te voren eer.</l>
<l>Wies drinct werter dronken af;</l>
<l n="5750">Van dorste en doet geen gelof,</l>
<l>So suete eist water, alse wi lesen.</l>
<l>Dats niemen en mach gesaed wesen;</l>
<l>Leckerheit laetse saeden niet,</l>
<l>Diese altoes daerwaert tiet.</l>
<l n="5755">Scone ende sachte loept dese riviere,</l>
<l>Ende clinct rechte na die maniere</l>
<l>Ocht timbren waren ocht tamburen:</l>
<l>So luut si in allen uren.</l>
<l>Die ginge ter rivieren wart,</l>
<l n="5760">Si soude van hem so sijn begart,</l>
<l>Dat hire soude willen binnen gaen;</l>
<l>Nochtanne soude wederstaen,</l>
<l>Alse hi quame op dat bort,</l>
<l>Ende hem vervaren te gane vort.</l>
<l n="5765">Met pinen so dwaense hare voete,</l>
<l>Soe noede gaen si int water soete;</l>
<l>Maer alsijs drinken een luttelkin,</l>
<l>Dunket hen soe suete sijn,</l>
<l>Dat sire gerne gingen inne</l>
<l n="5770">Tote den halse ochte tote den kinne.</l>
<l>Dan liden si den inganc saen</l>
<l>Ende vort in dat diepe gaen,</l>
<l>Ende drinken sere ende baden;</l>
<l>Ende danne coemt ene vloet met staden,</l>
<l n="5775">Diese weder drijft te lande.</l>
<l>Dan hebbense gere menicherande</l>
<l>Noch te drinkene vander vloet,</l>
<l>Die hem therte verbernen doet.</l>
<l>Ic sal u seggen, hoert na mi,</l>
<l n="5780">Welc dat die nature si</l>
<l>Van diere andre rivieren.</l>
<l>Si es van selker manieren,</l>
<l>Dat si es donker ende bitter sere,</l>
<l>Ende rokende min no mere</l>
<l n="5785">Ocht ene chemeneie ware,</l>
<l>Ende van vaelheden openbare</l>
<l>Scuemse harde onsuverlike;</l>
<l>Ende si loep so stuerlike,</l>
<l>Dat si maket selken tempeest,</l>
<l n="5790">Dat si geliket alre meest</l>
<l>Den eiseleken swaren donder.</l>
<l>Op dese vloet, dat es wonder,</l>
<l>Wait selden suete wint van west;</l>
<l>Want si es altoes ongerest</l>
<l n="5795">Metten nordene winde swaer,</l>
<l>Die altoes hout dat water daer</l>
<l>Ongestade met groten baren,</l>
<l>Die niet en mindren no vervaren,</l>
<l>Maer wentelen met bergen groet:</l>
<l n="5800"><pb n="97"/> Nie en sach man dies genoet.</l>
<l>Vele lieden sitten in dese beke</l>
<l>Ende weenen harde jamerleke;</l>
<l>Van haren swaren meswende</l>
<l>Ende hare weenen en wart geen ende.</l>
<l n="5805">Menich mensche geet hierinne</l>
<l>Niet toter herten, maer toten kinne,</l>
<l>Ende sijn daer in anxten swaer;</l>
<l>Ende menich wart vanden baren daer</l>
<l>Geworpen weder toten lande</l>
<l n="5810">Ende weder int water altehande.</l>
<l>Dese vloet coemt so sere draiende</l>
<l>Ende met so starken wende waiende,</l>
<l>Datse hare venijn quadertieren</l>
<l>Werp tote indie suete rivieren,</l>
<l n="5815">Ende testort al daer mede</l>
<l>Hare doeget ende hare suethede,</l>
<l>Ende maecse swart ende onreine,</l>
<l>Die te voren was scone ende reine.</l>
<l>Ane dese montaenge boven steet</l>
<l n="5820">Ene herberge, cranc ende ongereet</l>
<l>Gemac te hebbene sekerlike.</l>
<l>Het wait, het binscht daer dagelike,</l>
<l>So sere dat scijnt dat met allen</l>
<l>Die sale te neder soude vallen.</l>
<l n="5825">Daer comen sorgen ende tempeesten,</l>
<l>Die altoes houden daer hare feesten;</l>
<l>Ende die suete westene wint</l>
<l>Wait daer selden al ommetrent;</l>
<l>Maer grote, eiselike baren</l>
<l n="5830">Comen daer dickent stuer gevaren.</l>
<l>Dene partie so steet die sale</l>
<l>Op den berch, ende dandre hangt tale,</l>
<l>Dat rechte scijnt dat si souden saen</l>
<l>Vallen ende te stucken slaen.</l>
<l n="5835">Ic weet dat sekerlike wale,</l>
<l>Dat noit so wonderliken sale</l>
<l>En wart gesien te gere uren,</l>
<l>Alse es dat huus ter Avonturen;</l>
<l>Want in dene side, dats waerhede,</l>
<l n="5840">Sijn van selvere ende van goude mede</l>
<l>Die mure ende scone gemaect,</l>
<l>Ende metten selven dake gedaect:</l>
<l>Noit en was scoenre zale negene.</l>
<l>Oec so wasse met menegen dieren stene</l>
<l n="5845">Beset, die scenen bernende claer.</l>
<l>Wie thuus siet, heeft openbaer</l>
<l>Genoech te prisene sine warde.</l>
<l>Mijn vrouwe ver Hovarde</l>
<l>Hout hare gerne in allen tiden</l>
<l n="5850">Om die scoenheit in dese siden.</l>
<l>Dander deel van deser woninge</l>
<l>En es niet van selken dingen;</l>
<l>Want die mure, God weet,</l>
<l>En sijn niet ere palme breet,</l>
<l n="5855">Ende es gedect harde qualike.</l>
<l><edition n="98"/>Ende scijnt niet ene zale rike;</l>
<l>Maer bevende ende sere tebroken,</l>
<l>Cranc ende met groten croken,</l>
<l>Ende gescort ter meneger stat.</l>
<l n="5860">Ane hare gedane scijnt wel dat,</l>
<l>Dat si nine soude staen ene ure:</l>
<l>Selke woninge hout dAvonture.</l>
<l>Alse dAvonture geert wilt sijn</l>
<l>Trect soe in hare paleis guldijn,</l>
<l n="5865">Ende gaet hare daer bereiden</l>
<l>Met wel groter behagelheiden,</l>
<l>Ende gaet haren lichame sieren</l>
<l>Met cledren van menichgen manieren,</l>
<l>Met selvere, met goude ende met siden,</l>
<l n="5870">Met dieren gesteente ende gesmiden;</l>
<l>Ende set alse ene coninginne.</l>
<l>Dan dunct hare in haren sinne,</l>
<l>Dat al dat in die werelt leeft</l>
<l>Jegen hare niet en heeft</l>
<l n="5875">Eren noch werdicheiden twint.</l>
<l>So groet si hare selven kint,</l>
<l>Dat niemenne en es in erterike</l>
<l>Die hare dunct dat hare gelike:</l>
<l>So waent si vrouwe sijn boven al,</l>
<l n="5880">Sine ontsiet engeen mesfal.</l>
<l>Dan geet si den sale al omme,</l>
<l>Elken muer ende elke colomme</l>
<l>Besien utermaten wale.</l>
<l>So verre geet si in dien zale,</l>
<l n="5885">Alse ene die hare niet ontsiet,</l>
<l>Dat si valt, eer sijs weet iet,</l>
<l>In die cranke zale daer neder,</l>
<l>Daer hare vercoveren kume es weder.</l>
<l>Dan drijft so droefheit ende rouwe,</l>
<l n="5890">Die te voren so grote ene vrouwe</l>
<l>Was ende hadde hare so verwaent.</l>
<l>Dan herpense ende hermaent</l>
<l>Hoe wale, hoe scone dat hare stont</l>
<l>Hare gout, hare selver ende hare bont,</l>
<l n="5895">Dies si nu es al quite bleven:</l>
<l>Si scijnt van allen wel verdreven.</l>
<l>Dus blijft hare rouwe een groet deel.</l>
<l>Dan geet si crupen in een bordeel,</l>
<l>Vol rouwes, met wenenden ogen,</l>
<l n="5900">Daermen hare rouwe groet siet togen.</l>
<l>Dat grote goet heeft si verloren,</l>
<l>Dat si hilt ende hadde te voren;</l>
<l>Ende bedi, omme dat si es</l>
<l>So verkeert, geloeft mi des,</l>
<l n="5905">Dat si die goede werp ter neder</l>
<l>Ende die scalke verheffet weder.</l>
<l>Ende hen gevet grote volheit,</l>
<l>Goet ende ere ende werdicheit;</l>
<l>Ende oec neemt sijt weder hen,</l>
<l n="5910">Alst haer coemt inden sen,</l>
<l>Ende en willes niet meer gedogen.</l>
<l>Hier bi sijn hare verbonden dogen,</l>
<l>Omdat si weten niet en sal</l>
<l><edition n="99"/>Wien si doet goet ochte mesfal;</l>
<l n="5915">Ende bidie dattie Avonture</l>
<l>Werp op ende neder in menichge ure,</l>
<l>Biden kere van haren rade,</l>
<l>Beide die goede ende die quade,</l>
<l>So laet u gedinken dat ic seide</l>
<l n="5920">Van Socratesse, die alle beide</l>
<l>Die Avonture goet ende quaet</l>
<l>Altoes hilt in enen staet.</l>
<l>Menich exempel mogedijs vinden,</l>
<l>Wildi te sokene u geninden,</l>
<l n="5925">Daer gijt bi proeft al sonder spel.</l>
<l>Bi Senica so proeft men wel</l>
<l>Ende bi Nero den coninc;</l>
<l>Mar daeraf cortic nu die dinc,</l>
<l>Om dattie redene openbare</l>
<l n="5930">U daer ave te lanc ware:</l>
<l>Van Nero, den quaden wrage,</l>
<l>Die dede binnen enen dage</l>
<l>Rome verbernen, die goede stat,</l>
<l>Ende doeden dedi oec na dat</l>
<l n="5935">Van Romen die senature.</l>
<l>Hi was wreet ende fel ter cure,</l>
<l>Doe hi doedde sinen broeder,</l>
<l>Ende oec ontleedde sire moeder,</l>
<l>Omdat hi die stat anesach,</l>
<l n="5940">Daer hi IX maent in lach;</l>
<l>Ende daermense te stucken sneet,</l>
<l>Daer besach hi elc let gereet,</l>
<l>Die scoenheit die dar lach an.</l>
<l>Wie sach noit so quaden man?</l>
<l n="5945">Doe hi aldus besach die lede,</l>
<l>Dede hi in sine camere mede</l>
<l>Den wijn langen ende woude drinken,</l>
<l>Ende dede hem den nap al vol scinken.</l>
<l>Bi sire suster hi oec lach.</l>
<l n="5950">Hi nam, daert menich toesach,</l>
<l>Tenen wive enen man;</l>
<l>Daer na dedi die cledre an,</l>
<l>Ende cleedde heme alse een wijf,</l>
<l>Ende leverde enen man sijn lijf.</l>
<l n="5955">Te Seneca, sinen meester goet,</l>
<l>Seide hi dat hi sterven moet;</l>
<l>Maer hiet hem dat hi kiese dat,</l>
<l>Wat doeden dat hi gerde bat;</l>
<l>Want hi emmer sterven moet.</l>
<l n="5960">Doe dat sach die meester vroet,</l>
<l>Dedi hem laten an elken arm</l>
<l>Ende sitten in een bat al warm,</l>
<l>Ende seide: "Laet mi hier tote tien,</l>
<l>Datmen mine ziele moege sien</l>
<l n="5965">Blidelike sceden van mi,</l>
<l>Ende varen ten hogen coninc vri,</l>
<l>Diese hadde mi gesent,</l>
<l>Sonder te hebbene meerre torment."</l>
<l>Dus starf daer die goede man,</l>
<l n="5970"><pb n="100"/> Daer mesdaet engene was an,</l>
<l>Dan dattene die keyser plach</l>
<l>Ere te doene, waer dat hine sach,</l>
<l>Gelijc scolier den meester doet.</l>
<l>Dies seide die keyser: "En es niet goet</l>
<l n="5975">Noch werdich, dat hi iemenne ere,</l>
<l>Die van Romen es keysere ende here,</l>
<l>Ende oec vander werelt mede,</l>
<l>Maer hem te eerne so es sede.</l>
<l>Maer op dat gi altemale</l>
<l n="5980">Mine wort verstaet hier wale,</l>
<l>So mogedi merken dat rijchede,</l>
<l>No goet, no ere, no werdichede,</l>
<l>Noch gracie negene der Avonturen</l>
<l>Den mensce maect goet van naturen,</l>
<l n="5985">Hine blivet altoes in sinen staet,</l>
<l>Es hi goet ocht es hi quaet.</l>
<l>Ende es hi machtich, so toent hi bat</l>
<l>Sine quaetheit telker stat</l>
<l>Dan hi arm ende neder ware,</l>
<l n="5990">Ende lage in davonture sware:</l>
<l>So conste hijt getonen qualike,</l>
<l>Dat hi wel soude tonen, ware hi rike.</l>
<l>Nu segt men ene domme tale,</l>
<l>Die gi moeget merken wale,</l>
<l n="5995">Dat ere ende rijcheit mede</l>
<l>Verwandelen doet tsmenscen sede.</l>
<l>Dat es logene al te groet!</l>
<l>Maer goet ende ere toent al bloet,</l>
<l>Van wat seden dat si waren</l>
<l n="6000">Eer hen dat goet quam toegevaren.</l>
<l>Alse een heeft ere, es hi dan fel,</l>
<l>So mogedi danne weten wel,</l>
<l>Dat hi was fel te voren,</l>
<l>Eer hi ten eren waert vercoren.</l>
<l n="6005">Dit en es engene moegentheit,</l>
<l>Maer het es ene felle quaetheit;</l>
<l>Want scrifture seit, diet verstoede,</l>
<l>Dat moegentheit en es maer in goede;</l>
<l>Want niemenne en laet te doene goet,</l>
<l n="6010">En sie dat hem armheit doet;</l>
<l>Ende men mach wel sien hierbi,</l>
<l>Dat quaet te doene niet ne si;</l>
<l>Ende dat willic u proven wale,</l>
<l>Men segt, ende hets ware tale,</l>
<l n="6015">Dat alle dinc vermach onse Here.</l>
<l>Nu mochte iemenne seggen mere:</l>
<l>God en vermach geen quaet.</l>
<l>Dats waer, ic wille gijt verstaet;</l>
<l>Nochtanne vermach hi alle saken.</l>
<l n="6020">Hier bi willic dit waerheit maken,</l>
<l>Dattie quaetheit niet en es twint,</l>
<l>Sintse Goeds cracht niet en kint.</l>
<l>Nu willic dit nederleggen</l>
<l>Ende vort van der Avonture seggen.</l>
<l n="6025">En siedi niet hoe wonderlike</l>
<l>DAvonture wert op erterike,</l>
<l>Datsi den quaetsten die iemen dachte</l>
<l>Talsoe groeter eren brachte,</l>
<l>Dat hi was here verre ende na,</l>
<l n="6030">Ende dede den goeden Seneca</l>
<l>Doeden sonder sijn verdien.</l>
<l>Men sal op dAvonture niet sien</l>
<l>Noch achten op hare geloven,</l>
<l><edition n="101"/>Weder si werp onder ochte boven</l>
<l n="6035">Den mensche, ochte waer sine laedt,</l>
<l>Dies willic dat gise haedt,</l>
<l>Ende van haren geloven vliet,</l>
<l>Ende op hare en achtet niet.</l>
<l>Claudius hi plach sere</l>
<l n="6040">Te lachterne den God den here,</l>
<l>Die nie den scalken verhoef</l>
<l>Ende goeden gaf bedroef;</l>
<l>Maer selve so antworde hi mede,</l>
<l>Dat elre om God niet en dede,</l>
<l n="6045">Dan dat hi vallen soude te meer</l>
<l>In tormente ende in seer,</l>
<l>Daerment hem loent altemale.</l>
<l>Ende gi, wildi mi dienen wale,</l>
<l>Alse gi hort ane die tale mijn.</l>
<l n="6050">So mogedi mijn vrient wel sijn,</l>
<l>Ende u gebreect danne nemmere</l>
<l>Goet, no raste, noch oec ere.</l>
<l>Ende wat es danne dat gi meent?</l>
<l>Ic sie dickent dat gi weent</l>
<l n="6055">Ende traenoget van rouwen,</l>
<l>Gelijc datmen mach drupen scouwen</l>
<l>Ene clocke, wel lieve minne,</l>
<l>Daermen rose water maect inne.</l>
<l>In houde u over engenen man,</l>
<l n="6060">Want hens geen man die niet en can</l>
<l>Hem bedwingen van dien saken,</l>
<l>Diene te scanden mogen maken.</l>
<l>Die duvel selve uter hellen</l>
<l>Doet u dus u selven quallen</l>
<l n="6065">Ende u selven dus verslaen.</l>
<l>Dat gi weent so menegen traen,</l>
<l>Dit doet u God, dien gi te voren</l>
<l>Hebt te dienne dus vercoren;</l>
<l>Hi brinct u toe al dese martire,</l>
<l n="6070">Hi vercoep u harde diere</l>
<l>Sine manscap die gi gewont;</l>
<l>Hi berst ende jaget alse een hont,</l>
<l>Ende houd u van herten fadde.</l>
<l>Enen man die sen hadde</l>
<l n="6075">Soude hijt qualijc gedoen moegen.</l>
<l>Laet varen, goet man, u doegen,</l>
<l>Ende hort na mi; het sal u mindren,</l>
<l>Ende laet weenen wijf ende kindren</l>
<l>Ende die cranc sijn van daede,</l>
<l n="6080">Ende sijt starc selve ende gestaede,</l>
<l>Al siedi die Avonture comen</l>
<l>Jegen u, ende niet tuwen vromen;</l>
<l>Want si keren moet haer rat</l>
<l><edition n="102"/>Waer si wilt, te wilker stat:</l>
<l n="6085">Dat en mach hare niemene verbieden</l>
<l>Van hogen, no van nedren lieden;</l>
<l>Ende dat machmen merken wale</l>
<l>Bi Nero, daer ic die tale</l>
<l>Af hebbe geseit, die felle, die quade.</l>
<l n="6090">Alse hi hadde al sine mesdade</l>
<l>Gedaen ende gehent sine quaetheide,</l>
<l>Alse ic u hier voren seide,</l>
<l>So haettene dat volc soe sere,</l>
<l>Dat sijt gedoegen wouden nemmere,</l>
<l n="6095">Ende jagede al uter stat.</l>
<l>Die te voren so hoge sat,</l>
<l>Dat hi was al der werelt here,</l>
<l>Ruemde nu die stat met sere,</l>
<l>Ende versochte sine vriende;</l>
<l n="6100">Mar hine conste niemen vinden die hem diende,</l>
<l>Sine sloten jegen hem hare dore,</l>
<l>Ende lietene vaste vlien daer vore;</l>
<l>Ende hem volgede menich man,</l>
<l>Die hem gerne ware comen an</l>
<l n="6105">Om te nemene hem sijn lijf.</l>
<l>Aldus vloe henen die kaytijf</l>
<l>Met III knechten in enen vergiere.</l>
<l>Daer bat hem die ongehiere,</l>
<l>Dat sine wouden slaen te doet:</l>
<l n="6110">Sine meshope was so groet,</l>
<l>Dat hi emmer doet woude wesen.</l>
<l>Hem selven doe doedde hi met desen,</l>
<l>Maer eer bat hi, dat si hem sloegen</l>
<l>Sijn hoeft af ende hene droegen</l>
<l n="6115">Iwerinc van daer omtrent,</l>
<l>Dat hi niet en worde bekent.</l>
<l>Ende hier inde dat keyserrike</l>
<l>Van sinen geslechte sekerlike;</l>
<l>Nochtan segmen vorwaer,</l>
<l n="6120">Dat hi sine irste vif jaer</l>
<l>Dat keyserrike berechte so wale,</l>
<l>Dat noit en wart te genen male</l>
<l>So berecht alst van hem was;</l>
<l>Want alse hi ene sentencie las</l>
<l n="6125">Dat ane minscen lijf ginc,</l>
<l>So ontfarmde hem soe die dinc,</l>
<l>Dat hi weende vol beide sijn ogen;</l>
<l>Maer sint viel hi van dus hogen</l>
<l>Bi sire quaetheit die hi dreef,</l>
<l n="6130">Dat hi doet in aremoeden bleef.</l>
<l>Noit en conste te gere uren</l>
<l>Cresus gehoeden der Avonturen,</l>
<l>Die coninc was van al Liden,</l>
<l>Hine was onder te selken tiden</l>
<l n="6135">Ende selken tijt boven mede.</l>
<l>Dese Cresus hi was tere stede</l>
<l>Gevaen ende men brochtene ten viere,</l>
<l>Daer hi soude bernen sciere.</l>
<l>Doe quam een regen gevallen so groet,</l>
<l n="6140">Dat hi dat vier al utegoet;</l>
<l>Ende die lieden vloen den regen,</l>
<l>Ende Cresus vloe oec, die degen,</l>
<l>Wat hi henen mochte gevlien,</l>
<l>So dat hi cortelike nadien</l>
<l n="6145">Weder quam in sijn rike</l>
<l>Ende wart coninc machtelike.</l>
<l>Doe maecti weder nuwe orloge,</l>
<l>Daermenne vinc ende hinckene hoge.</l>
<l>Doe wart hem gediet sijn droem</l>
<l n="6150">Van II goeden, die op den boem</l>
<l>Hem dienden alle beide gader.</l>
<l><edition n="103"/>Jupiter, onse God, onse vader,</l>
<l>Die hilt een vat ende dede hem dwaen;</l>
<l>Phebus wasser bi gestaen,</l>
<l n="6155">Ende hilt hem die dwale mede.</l>
<l>Dese ere, diemen hem hier dede,</l>
<l>Maectene int herte so groet,</l>
<l>Dat hem niemene sijn genoet</l>
<l>En dochte in die werelt wesen.</l>
<l n="6160">Phanie sine dochter sprac met desen,</l>
<l>Die hare wel an drome verstoet,</l>
<l>Ende noit en smeecte enen voet:</l>
<l>"Lieve vader," seide die maegt,</l>
<l>"Dese droem es rowech dien gi saegt.</l>
<l n="6165">U grote hovarde die es quaet.</l>
<l>Die Avonture, dat verstaet,</l>
<l>Maect haer sceren sere met u,</l>
<l>Alse ic u mach seggen nu</l>
<l>Bi desen drome, diese u toende,</l>
<l n="6170">Al waest dat si u verscoende.</l>
<l>Si meint daermede, vader mijn,</l>
<l>Dat gi sult verhangen sijn,</l>
<l>Ende op u dan rechgenen sal,</l>
<l>Ende daerna suldi drogen al</l>
<l n="6175">Metter rayen van der sonnen.</l>
<l>DAvonture heeft dit begonnen</l>
<l>Alse u te wisene ane die galge;</l>
<l>Ende alse gi hanget met uwen balge,</l>
<l>Salse u nemen die guldine crone,</l>
<l n="6180">Die u hoeft versiert soe scone,</l>
<l>Ende salse geven enen andren man,</l>
<l>Daer nu cleine geleit an,</l>
<l>Ende daer gijs op en moedet twint.</l>
<l>Here coninc, here, ic bem u kint,</l>
<l n="6185">Wat soudic vort met smekene gaen?</l>
<l>Aldus so moetti sijn verdaen,</l>
<l>Ende om dat ic dat ware</l>
<l>U wille ontbinden openbare,</l>
<l>So seggic die dienst groet,</l>
<l n="6190">Die Jupiter die God boet:</l>
<l>Dats die locht, die u sal</l>
<l>Dienen vanden watre al,</l>
<l>Van regene, van blixeme ende dondre.</l>
<l>Phephus die God vanden wondre,</l>
<l n="6195">Die u aldaer die dwale hilt,</l>
<l>Dats die sonne met haerre gewelt,</l>
<l>Die sal u emmer weder drogen.</l>
<l>Die boem, daer gi op saet, wel togen</l>
<l>Die galge daer gi an hangen selt.</l>
<l n="6200">Niet el, vader, u droem en spelt;</l>
<l>U steet te lidene dese pine.</l>
<l>DAvonture, die joncfrouwe fine,</l>
<l>Wrect die arme liede over u,</l>
<l>Die gi so sere quellet nu</l>
<l n="6205">Met uwer groeter overmoede,</l>
<l>Daer gise niet met goede</l>
<l>Laten en wilt met gemake.</l>
<l>Dits der Avonture sake:</l>
<l>Dus werpsoe menichgen hogen man</l>
<l n="6210">So onder voet, dat hine can</l>
<l>Op weder nemmerme gecomen,</l>
<l>Sine hebbe hem groet ende ere genomen,</l>
<l>Ende werrebalt met hem vele</l>
<l>Alse ene die sot es van spele.</l>
<l n="6215">Aldus so deilse goet ende ere,</l>
<l>Alse ene die en roect niet sere</l>
<l>Wien sijt neemt ochte geeft,</l>
<l>Indien dat doch iemenne heeft.</l>
<l>Niemene so en prise ene not</l>
<l n="6220"><pb n="104"/> Noch om hereit, noch om gebot,</l>
<l>Sonder haerre dochter wart,</l>
<l>Edelheiden, diese heeft begart,</l>
<l>Ende mint vore die werelt al</l>
<l>Hare naeste nichte, dat es Geval;</l>
<l n="6225">Mare Avonture niemenne geeft</l>
<l>Haerre dochter, hi en heeft</l>
<l>Sine herte gesuvert wale</l>
<l>Van dorperheide altemale;</l>
<l>Want niemenne en es so groet here,</l>
<l n="6230">Mint hi quaetheit, sine hatene sere.</l>
<l>Edelheit soe es ene dinc,</l>
<l>Die noit in dorper herte en ginc.</l>
<l>Dies biddic u, lieve vader,</l>
<l>Laet u dorperheit algader</l>
<l n="6235">Ende u grote hovardicheit;</l>
<l>Sijt den riken gerne gereit,</l>
<l>Ende hovesch onder uwe maisniede,</l>
<l>Ende ontfarmt uwer armer liede.</l>
<l>Dit soude sijn conincs manieren:</l>
<l n="6240">Hovesch ende milde ende goedertieren,</l>
<l>Ende hier met wart hi liefgetal</l>
<l>Onder dat gemeine volc al,</l>
<l>Ende sonder dit en es hi maer</l>
<l>Gelijc enen andren man, dats waer."</l>
<l n="6245">Aldus castidene Phanie;</l>
<l>Mar sot en gelovede nie,</l>
<l>Dat hi elre sin an leide</l>
<l>Dan allene an sine sotheide;</l>
<l>Want Cresus liet al gewerden</l>
<l n="6250">Sine sotheit ende sire hoverden,</l>
<l>Ende seide: "Dochter, gi hebt onrecht,</l>
<l>Dat gi mi aldus berecht</l>
<l>Ende minen droem aldus bediet;</l>
<l>Ic hadde liever dat gijt liet,</l>
<l n="6255">Dan gi mi dus van logenen dient.</l>
<l>Die Goede sijn bat mijn vrient,</l>
<l>Si selen hier beneden comen</l>
<l>Te mire eren, te mire vromen,</l>
<l>Ende mi doen alsonder waen</l>
<l n="6260">Den dienst, dien si mi verstaen</l>
<l>Daeden in minen edelen droem,</l>
<l>Daer ic sat op den hogen boem."</l>
<l>Dus troeste hi hem selven daer,</l>
<l>Doch quam dAvonture daernaer,</l>
<l n="6265">Diene niet en liet ontgangen,</l>
<l>Hine moeste bi sire kele hangen.</l>
<l>Ende hiermet moegedi altemale</l>
<l>Proven, vrient, ende merken wale,</l>
<l>Dat hare rat ongestadich si.</l>
<l n="6270">Laet hare ende houd u ane mi;</l>
<l>Want sint gemessen die grote heren,</l>
<l><edition n="105"/>Wies sal hem darme volc toekeren?</l>
<l>Ende wildi des geloven niet,</l>
<l>So gelovet doch dat gi siet</l>
<l n="6275">Van Menfrote, die lange wile,</l>
<l>Hilt tconincrike van Sisiele</l>
<l>In paisen ende in vreden groet.</l>
<l>Sint so slogene Karle doet,</l>
<l>Van Angou ende van Provencen grave,</l>
<l n="6280">Daermen seit vele duechden ave,</l>
<l>Ende behilt sijn conincrike;</l>
<l>Ende Coenradine cortelike</l>
<l>Dedi aveslaen sijn hoet,</l>
<l>Nemmer en moestens danc groet</l>
<l n="6285">Hebben die princen van Alemaengen.</l>
<l>Heinric, sconincs broeder van Spaengen,</l>
<l>Vol van hovarden ende van traisone,</l>
<l>Dien dedi sterven in sinen prisone.</l>
<l>Dus verloes Menfroet tspel,</l>
<l n="6290">Alse wi alle sagen wel,</l>
<l>Ende die grave bleef coninc ende here.</l>
<l>Sint duchte hi die quaetheit sere</l>
<l>Van Mersaelie, ende dede vaen</l>
<l>Die beste ende thovet afslaen,</l>
<l n="6295">Ende wart coninc daer gecoren.</l>
<l>Soudic u allen laten horen</l>
<l>Sijn gevaren van inde torde,</l>
<l>Een lanc boec daer toe horde.</l>
<l>Besiet, vrient, hoe u baegt</l>
<l n="6300">DAvonture, diet al draegt,</l>
<l>Den enen boven, den anderen onder.</l>
<l>Die Avonture si es een wonder;</l>
<l>En es hi sot die hare geloeft</l>
<l>Of daeromme verdroeft thoeft?</l>
<l n="6305">Ende gi die eens cusset die rose,</l>
<l>Twi makedi so grote nose,</l>
<l>Ende daeromme so sere gaet weenen?</l>
<l>Waendise cussen altenen</l>
<l>Ende driven uwe weeldicheide?</l>
<l n="6310">Lieve vrient, dat was sotheide;</l>
<l>Maer om dat u sal troesten te meer,</l>
<l>So penst om dat ic seide eer</l>
<l>Van Menfrode ende van Coradine,</l>
<l>Die quader waren dan Sarrasine,</l>
<l n="6315">Ende jegen die helege kerke swaer;</l>
<l>Ende penst vort van daer</l>
<l>Van Cresus ende van Nero,</l>
<l>Hoe hem dAvonture ginc to,</l>
<l>Ende werpse van groter rijcheit</l>
<l n="6320">In aermoeden ende in elendicheit.</l>
<l>Waertoe soe es hovarde goet,</l>
<l>Die de hoge man pinen doet?</l>
<l>Hi soude harde node sien</l>
<l>Hoe dat Cresus ende van wien</l>
<l n="6325">Wert gewerpen in daremoede.</l>
<l>Penst oec om die vrouwe goede,</l>
<l>Ecuba, daer ic af las,</l>
<l><edition n="106"/>Die coninginne van Troien was,</l>
<l>Ende Hectors moeder ende Parijs.</l>
<l n="6330">Oec leest distoren van Sincabrijs,</l>
<l>Die hoge coninginne vri,</l>
<l>Darius moeder van Persi,</l>
<l>Hoese dAvonture onder leide</l>
<l>In wel groter ermoedicheide.</l>
<l n="6335">Mi wondert sere bander side,</l>
<l>Dat gi, die hebt tallen tide</l>
<l>Gestudert in uwe boken,</l>
<l>Dat uwe studeren ende uwe soken</l>
<l>U en doet engenen stade,</l>
<l n="6340">Gi vergetes bi onrade.</l>
<l>Wat diet u studeren? siet,</l>
<l>Gi vergetes, gine houdes niet.</l>
<l>Ic segge u dat leren souden</l>
<l>Vroede lieden diet behouden</l>
<l n="6345">Diet leggen in hare herte vast;</l>
<l>Want const es ene lichte last</l>
<l>Te dragene ende sonder pine;</l>
<l>Want die hadde altoes int herte sine</l>
<l>Sine exemple ende sire leringe,</l>
<l n="6350">Hem en mochte in waren dingen</l>
<l>Niet gescien engene blame,</l>
<l>Die hem van Avonturen quame;</l>
<l>Noch hine gave niet op dAvonture,</l>
<l>Wart goede, wart quade, wart sachte, wart sure,</l>
<l n="6355">Hine soudse al laten varen.</l>
<l>Mar gi, lieve vrient, tuwaren,</l>
<l>Mi dunket u niet int herte en gaet;</l>
<l>So dickent gi u hoeft omslaet.</l>
<l>Dese ongeordeneerde minne</l>
<l n="6360">Hout so gebonden u vif sinne,</l>
<l>Dat ic u niet en can bekeren;</l>
<l>Doch willic u een exempel leren.</l>
<l>Jupiter onse hogeste God,</l>
<l>Die overal heeft sijn gebod,</l>
<l n="6365">Heeft altoes bi hem gelegt,</l>
<l>Alse ons die clerc Omerus segt,</l>
<l>In sinen huse II volle tonnen.</l>
<l>Henne leeft minsche onder dier sonnen,</l>
<l>Man no wijf, out no jonc,</l>
<l n="6370">Hine moeter af drinken sinen dronc;</l>
<l>Want het es ene taverne,</l>
<l>Daer Avonture niet in scerne</l>
<l>Taverniere al ave si.</l>
<l>Selc drinkes meer, geloves mi,</l>
<l n="6375">Ende selke drinkens min,</l>
<l>Na dat hare coemt in haren sin</l>
<l>Ende gelust der tavernieren,</l>
<l>Ende jegen datse es goedertieren.</l>
<l>Hets iemene cume, hine drinkes daechs</l>
<l n="6380">Ene pinte of meer des gelaechs,</l>
<l>Nadat sijt hem giet inden mont.</l>
<l>Hens mensce so blide te gere stont,</l>
<l><edition n="107"/>Mar hort hi dinc die hem wanhaget,</l>
<l>Hine wart drove ende versaget,</l>
<l n="6385">Ende weenter omme ende heeft rouwe.</l>
<l>Daeromme soude elc sijn getrouwe</l>
<l>In sijn herte op onsen here,</l>
<l>Ende soude der Avonture kere</l>
<l>Laten varen ende hare lone,</l>
<l n="6390">Al warense quaet, goet ocht scone.</l>
<l>Nu willic u te deser uren</l>
<l>Laten varen vander Avonturen</l>
<l>Ende van haren swaren rade.</l>
<l>Al haddics harde wale die stade,</l>
<l n="6395">Ine conste u al niet vertellen</l>
<l>Beide hare hulpen ende hare quellen.</l>
<l>Dies willicker swigen af vort meer;</l>
<l>Mar ic wille u seggen eer</l>
<l>Drie poente, die mi gaen</l>
<l n="6400">Int herte; nu horse saen.</l>
<l>Want men seit ter meneger stont,</l>
<l>Dat es in moede dat spreect de mont,</l>
<l>Hort ende verstaet mine redene wale;</l>
<l>Ende laetise varen altemale,</l>
<l n="6405">So doedi u lachter in allen sinnen.</l>
<l>Deen es dat gi mi wilt minnen;</l>
<l>Dander poent es, dat gi haet</l>
<l>Den God van Minnen ende versmaet;</l>
<l>Terde es dat gi niet en priset</l>
<l n="6410">DAvonture, wat van hare riset.</l>
<l>Lieve vrient, duncti u wesen</l>
<l>Te cranc ende tonmechtich tesen,</l>
<l>Drie poente te houdene al,</l>
<l>Doet minen raet, ic sal</l>
<l n="6415">U dat irste lichten sere.</l>
<l>Doet dat irste, so help u ere,</l>
<l>Ende mint mi al moederene.</l>
<l>Doedi dit dinc allene,</l>
<l>So seldi der andre quite wesen.</l>
<l n="6420">So mochti vaste ane desen:</l>
<l>So wie dat in sinen sinne</l>
<l>Redene heeft, Avonture ende Minne</l>
<l>So versmaet hi altemale.</l>
<l>Dat sceen an Socratesse wale,</l>
<l n="6425">Die mijn vrient was getrouwe,</l>
<l>Hine hadde noit bliscap no rouwe</l>
<l>Om Minne no om Avonture mede.</l>
<l>Dies radic u: hout sinen sede,</l>
<l>Ende plant u herte in dat min:</l>
<l n="6430">Gi selter andre quite al sin.</l>
<l>Dit eischic u al moeder ene,</l>
<l>Dit es ene bede clene.</l>
<l>Seldise doen, wat seggedi?</l>
<l>Ontpluect uwen mont, antwert mi!</l>
<l n="6435">Hi heeft te lange toe gestaen;</l>
<l>Berecht mi, seldijt anegaen?"</l>
<l>Die minnere seide: "Vrouwe fijn,</l>
<l>Dit en mach niet anders sijn.</l>
<l>Ic moet dienen al mijn leven</l>
<l n="6440">Minen meester sonder begeven;</l>
<l>Want hi mi riker op enen dach</l>
<l>C werven maken mach,</l>
<l>Dan gi ocht iemene die nu leeft,</l>
<l>Alse hi mi die Rose geeft.</l>
<l n="6445">In hebbe wat doen van andren goede.</l>
<l>Ic wille met herten ende met moede</l>
<l><edition n="108"/>Minen meester sijn convent</l>
<l>Houden ende bedriegene twent.</l>
<l>Mine herte en soude niet genoegen,</l>
<l n="6450">Dat si die Rose soude wisselen moegen</l>
<l>Om u ocht om iemenne el:</l>
<l>So wert heft hise, dat wetic wel.</l>
<l>In prisene niet een broesch gras,</l>
<l>Socratesse, hoe rike hi was;</l>
<l n="6455">Ic en wilre nemmeer af horen.</l>
<l>Te minen meester alse te voren</l>
<l>Willic keren ende hem houden</l>
<l>Sijn gelof; et wart vergouden.</l>
<l>In ginge hem ave lude no stille,</l>
<l n="6460">Al soudi mi leden in die hille.</l>
<l>In mach hem mijn herte ontrecken niet,</l>
<l>So wat so mi daerna gesciet.</l>
<l>Mijn deel so esser ave smal,</l>
<l>Want Suete Ontfaen hi heefse al,</l>
<l n="6465">Ende wilse hem gerne laten.</l>
<l>Die Rose en mochtic niet verhaten,</l>
<l>Ende u minnen, bi onsen Here,</l>
<l>Want gi dunct mi dorper sere,</l>
<l>Dat gi cullen dorstet nomen;</l>
<l n="6470">Want selke wort es selden comen</l>
<l>Ute monde van hovesscer maegt.</l>
<l>Ic segge u dat mi sere wanhaegt,</l>
<l>Dat gise nomet so overgrof;</l>
<l>Gi wares met min comen of,</l>
<l n="6475">Want gi haddet omgaen wale</l>
<l>Ende verhoveschst bet uwe tale,</l>
<l>Alse een hovesch wijf doen soude.</l>
<l>Men siet dicke dese voestren boude,</l>
<l>Alsi hare kindre baden ende dwaen,</l>
<l n="6480">Dat sijt al nomen ende nine omgaen,</l>
<l>Want si sijn boud in hare tale:</l>
<l>Seggic waer, dat siedi wale."</l>
<l>Alse dit Redene hadde gehort,</l>
<l>Loech si sere ende seide vort:</l>
<l n="6485">"Lieve vrient," seise, "ic mach wel</l>
<l>Nomen die dinc, - waen soudic el? -</l>
<l>Die niet en sijn dan al goet,</l>
<l>Gelijc datmense nomen moet</l>
<l>Properlec met haren name.</l>
<l n="6490">En geens dincs en hebbic scame,</l>
<l>En ware dat sonde ware vor Goede:</l>
<l>Dies soudic mi scamen ende doen noede,</l>
<l>Want sonde sone dedic nie</l>
<l>Noch en begerde dat si gescie.</l>
<l n="6495">Wat waendi dat es sonde,</l>
<l>Dat ic properleke metten monde</l>
<l>Die dinc nome, gelijc dat si</l>
<l>Heten, - neent niet, geloves mi! -</l>
<l>Ende die mijn vader van hemelrike</l>
<l n="6500">Met sinen handen sekerlike</l>
<l>Maecte in hare figure,</l>
<l>Om dat menscelike nature</l>
<l>Daer bi soude bliven ende gestaen?</l>
<l>Anders sout te niewete gaen.</l>
<l n="6505"><pb n="109"/> Bi naturen maecte onse Here,</l>
<l>Ende bi sinen wille sere,</l>
<l>Inden vede ende in gegaden</l>
<l>Dingen die nu staen te staeden;</l>
<l>Ende die cracht van tonfane.</l>
<l n="6510">So leit altemale hier ane,</l>
<l>Om dat deen vanden andren sal comen.</l>
<l>Die werelt hadde inde genomen</l>
<l>Cortelike, en hadde gedaen</l>
<l>Die dinge, die ic u doe verstaen.</l>
<l n="6515">Aldus eest oec in stomme diere:</l>
<l>Al steerfter een, sine maniere</l>
<l>Ende sine materie blijft in andren,</l>
<l>Wat si sterven ofte verwandren."</l>
<l>Die minnare seide: "Na mijn horen</l>
<l n="6520">So ist nu quader dan te voren.</l>
<l>Gi wilt mi scelden ende castien,</l>
<l>Ende sijt selve vol van ribaudien.</l>
<l>Hets waer, God maecte, onse here,</l>
<l>Die dinge die gi nomet ere,</l>
<l n="6525">Maer die lodderheit, die gi spraect,</l>
<l>God en heeft die niet gemaect.</l>
<l>Gi sijt sot dat gise noemt gerne.</l>
<l>Mi dunct, gi wilt mi driven tscerne."</l>
<l>- "Vrient," seide Redene die wise,</l>
<l n="6530">"Sotheit en steet in minen prise,</l>
<l>Noch noit in niemens prijs en stoet,</l>
<l>Al es mi in minen moet,</l>
<l>Dat ic u minne gerne name;</l>
<l>Mare sint u es onbequame,</l>
<l n="6535">So steets mi te swigene wale;</l>
<l>Maer besiet mi altemale,</l>
<l>Dat gi quadere niet anegaet,</l>
<l>Al eest dat gi mi bestaet</l>
<l>Ane te sprekene uwe sotticheide,</l>
<l n="6540">Om dat gi wout dat ic seide</l>
<l>Enich dorperleec gescal,</l>
<l>Dies ic mi wel hoeden sal.</l>
<l>Wet wel, vrient, dat ic u</l>
<l>Hebbe gecastiet tote nu,</l>
<l n="6545">Dat hebbic om goet gedaen.</l>
<l>In ben met u so niet bevaen,</l>
<l>Dat ic scelde om u sprake;</l>
<l>Want scelden es ene cranke sake,</l>
<l>Ende quaet spreken, geloves mi,</l>
<l n="6550">Seggic dat noch quader si.</l>
<l>Wet dat ic mi wreken soude</l>
<l>Anders, op dat ic selve woude</l>
<l>Want doverste rechtere hi sal</l>
<l>Mi daer af wel rechten al.</l>
<l n="6555">In wille scelden noch oec striden,</l>
<l>Noch oec mensce te genen tiden</l>
<l>Doen scaemte ocht verhalen bloet,</l>
<l>Es hi quaet ocht es hi goet.</l>
<l>Hi belijs selve ochte hi wille:</l>
<l n="6560">Wat hi belijt, ic swige stille;</l>
<l>Want quaet seggen en wart niet</l>
<l>Els dan gerechte duvellie.</l>
<l><edition n="110"/>Die tonge soude gebreidelt wesen,</l>
<l>Want wi in Tolomeus lesen,</l>
<l n="6565">Van Almageste int begin,</l>
<l>Ene redene die vele heeft in:</l>
<l>Die man es wijs die pine doet</l>
<l>Hoe hi sine tonge gebreidelen moet,</l>
<l>Sonder die spreekt van Gode allene;</l>
<l n="6570">Daer af en es gene redene clene,</l>
<l>Want Goede van hier boven</l>
<l>En machmen te sere niet loven,</l>
<l>Noch te sere ropen genaden,</l>
<l>Noch te dienne maken staeden,</l>
<l n="6575">Noch gebenedien te sere,</l>
<l>Noch hem gedanken al die ere,</l>
<l>Die hi den mensce heeft gedaen;</l>
<l>Want Catoen doet ons verstaen,</l>
<l>Van sinen boke int begin,</l>
<l n="6580">Ine weet ocht gire laest noit in,</l>
<l>De irste doeget, est out ochte jonge,</l>
<l>Es dat hi breidele sine tonge.</l>
<l>Daer bi, lieve vrient, doet soe,</l>
<l>Dwinget u tonge ende en spreect toe</l>
<l n="6585">Te niemene engene overdaet</l>
<l>Soe doedi wijsheit, dat verstaet.</l>
<l>Een dinc magic seggen u</l>
<l>Sonder hatie, wildi nu,</l>
<l>Ende wale sonder blame mede.</l>
<l n="6590">Mi dochte wale dat hi mesdede,</l>
<l>Dien ic gemint hadde gerne,</l>
<l>Dat hi in nerrenste, niet in scerne,</l>
<l>Mi hiet vol ribaudie sotte,</l>
<l>Mi te lachterne ende te spotte,</l>
<l n="6595">Sonder verdienste, sijt seker des.</l>
<l>Mijn vader, die coninc es</l>
<l>Vanden inglen in hemelrike,</l>
<l>Hi es hovesch sekerlike,</l>
<l>Ende alle hovescheit ute hem vloit,</l>
<l n="6600">Ende alle doeget in hem groit,</l>
<l>Ende mi gevoedt heeft al mijn leven;</l>
<l>Hi heft mi ene maniere gegeven,</l>
<l>Dat ic die dinc nomen mach</l>
<l>Properleke sonder ommeslach</l>
<l n="6605">Ende sonder te doene mesdaet.</l>
<l>Die mi versprac, hi dede quaet;</l>
<l>Ende van dien dat gi op mi legt,</l>
<l>Daer gi mi met wedersprect,</l>
<l>Dat God onse here maecte beide</l>
<l n="6610">Die saken, die ic voren seide;</l>
<l>Maer hine maecte niet die namen,</l>
<l>Dies soudic mi te rechte scamen.</l>
<l>Gi segt waer: God maecte al</l>
<l>Dat is ende was ende wesen sal;</l>
<l n="6615">Maer der namen en maecte hi niet.</l>
<l>Maer mi beval hi ende hiet,</l>
<l>Dat icse noemde na mijn begeren,</l>
<l>Dat ic dede al sonder sceren,</l>
<l>Elc also alst es genoemt,</l>
<l n="6620">Na dat in die redene coemt,</l>
<l>Ende hebt edelecke gedaen.</l>
<l>Bi Plato mogedijt oec verstaen,</l>
<l>Die seit dat ons gegeven si</l>
<l>Wort ende tale daer bi,</l>
<l n="6625">Dat wi tonen selen gereet</l>
<l>Dinc, die ons in therte geet.</l>
<l>Ende nu, daer gi mede opvart,</l>
<l>Ende segt dat sijn lelecke wart</l>
<l>Ende oec dorper, die ic segge,</l>
<l n="6630">Berecht mi, dies ic u vort legge,</l>
<l>Ochtic, die hen gaf die name,</l>
<l>Na dat mi best was ende bequame,</l>
<l><edition n="111"/>Hadde cullen geheten helichdoem,</l>
<l>Ende soe weder jegen stroem</l>
<l n="6635">Helichdoem cullen geheten,</l>
<l>Soudi danne wel willen weten,</l>
<l>Dat cullen waren een hovesch wort,</l>
<l>Ende helichdoem den dorper gehort;</l>
<l>Ende soudemen danne hebben gepleghen</l>
<l n="6640">Cullen tanebedene, ende beslegen</l>
<l>In selvere ende in goude goet,</l>
<l>Gelijc man helichdoem nu doet,</l>
<l>Ende gecust soude hebben die?</l>
<l>Nu hort, dat u goet gescie,</l>
<l n="6645">Ende berecht ten besten mi,</l>
<l>Ocht dat wort nu quader si,</l>
<l>Dan ocht helichdoem hadde geheten.</l>
<l>Neent niet! dar mogedi weten.</l>
<l>Ic maecte twort, dies seker ben,</l>
<l n="6650">Dat noit en quam in minen sen</l>
<l>Noch in mine herte oec dorperheide.</l>
<l>God onse here die maecte beide,</l>
<l>Die so hovesch es ende so vroet:</l>
<l>Het dochte hem selven harde goet.</l>
<l n="6655">En magic niet nomen die dinc algader,</l>
<l>Die God maecte, onse hemelsce vader?</l>
<l>Gine moet mi daeromme opvaren.</l>
<l>Ochte si te nomene bleven waren,</l>
<l>Want men meende, en soudemen weten.</l>
<l n="6660">Datse die vrouwen anders heten</l>
<l>In Vrankerike, dats bi costumen.</l>
<l>Men sout anders niet heten cume</l>
<l>Dan bi haren properen namen,</l>
<l>Het ware dat bi costumen quamen.</l>
<l n="6665">Ende nomense dwart met vollen monde,</l>
<l>Sine daeder an en gene sonde.</l>
<l>Costume si es sere van machte,</l>
<l>Want menichge dinc maect si sachte,</l>
<l>En daet costume openbare,</l>
<l n="6670">Ende goet, die onscone ware.</l>
<l>Die lieden geven, dats grote scame,</l>
<l>Desen dingen menichgen name:</l>
<l>Si hetent borsen, si hetent harnasch,</l>
<l>Oec heetmen hapertasch;</l>
<l n="6675">Ende dat es omgaen crankelike.</l>
<l>Men sout nomen properlike,</l>
<l>Gelijc dat sine name si:</l>
<l>Dat ware beter, geloves mi.</l>
<l>In onse scole men dicke segt,</l>
<l n="6680">Ende bi gelijcnessen legt,</l>
<l>Dat in die lettre niet en steet</l>
<l>Alle die saken, dire an geet.</l>
<l>Dat ic u seide van gegaden,</l>
<l>Wildijt horen al met staden,</l>
<l n="6685">Ic salt u seggen altemale</l>
<l>Ende ontbinden harde wale.</l>
<l><edition n="112"/>Die scone loegenen vanden auctoren</l>
<l>Ende vanden poeten moegedi hoeren,</l>
<l>Diere om studeren oit ende ie.</l>
<l n="6690">Hare hemelicheit, hare philosophie</l>
<l>Salic u seggen nu wildi.</l>
<l>Tuwaren, mi dunct gi moegter bi</l>
<l>Leren, dies gi mocht verhogen.</l>
<l>Segt mi, vrient, sal ict doegen</l>
<l n="6695">Ochtic u noch bet ontbinde</l>
<l>Ende lere, gelijc enen kinde,</l>
<l>Alle die saken diere anegaen,</l>
<l>Segt mi, vrient, waert wel gedaen?"</l>
<l>"Vrouwe, gine dorret u niet pinen.</l>
<l n="6700">Die wort sijn selc als si scinen;</l>
<l>Hens niemen diene versteet dese tale,</l>
<l>Hine machse kinnen harde wale;</l>
<l>Men daerse anders niet ontbinden.</l>
<l>Dat wi oec in poeten vinden,</l>
<l n="6705">Hare logene ende hare bispele,</l>
<l>Daerop en achtic niet vele;</l>
<l>Want ic niet mach genesen,</l>
<l>Hen moet bider Rosen wesen;</l>
<l>Ende mochtic die noch vercrigen,</l>
<l n="6710">Ic liete al die glose swigen;</l>
<l>In hebbe des onbindens niet te doene.</l>
<l>Sint gi te seggene sijt soe coene</l>
<l>Dat wort al properlike,</l>
<l>So houdic u, vrouwe, sekerlike</l>
<l n="6715">Onsculdich vanden worden beide,</l>
<l>Die u mont ten minen seide.</l>
<l>Het es goet, het dunct mi ere,</l>
<l>Ine dunker te pensene om nemmere;</l>
<l>Mar, vrouwe, doer God, genade!</l>
<l n="6720">Bem ic sot, dats mine scade,</l>
<l>En lachter mi niet te sere.</l>
<l>Mi dunke ic dede mi selven ere,</l>
<l>Dat ic die manscap ontfinc</l>
<l>Van also hogen coninc.</l>
<l n="6725">Ben ic sot, wat geets ane u?</l>
<l>Ic wille minnen, daer ic tote nu</l>
<l>Hebbe gemint, den Rosen cnop;</l>
<l>Nemmermee sone gevickene op.</l>
<l>Ende gavic u danne mine minne,</l>
<l n="6730">Ende niet en ginge ute minen sinne</l>
<l>Die scone Rose diere in steet,</l>
<l>So waer ic danne, weet dat gereet,</l>
<l>Jegen u in groter valschede,</l>
<l>Ende jegen minen meester mede.</l>
<l n="6735">Hier so blijft mine herte te lone</l>
<l>Altoes an die Rose scone.</l>
<l>Dies laet staen u castien,</l>
<l>Want een twint mine mach dien;</l>
<l>Want wildi meer des spreken wort,</l>
<l n="6740">Gi siet mi vlien van u vort."</l>
<l>Ende alse Redene dat verstoet,</l>
<l>Maecte hare enwech die vrouwe goet,</l>
<l>Ende sciet van mi ende liet mi staen</l>
<l>In swaren gepense, ende sere bevaen</l>
<l n="6745">Met rouwen ende met sericheiden.</l>
<l>Doe gingic henen sonder beiden</l>
<l>Te minen vrient ende telde hem al</l>
<l>Mijn vernoi ende mijn mesfal</l>
<l>Van inden torde, gelijc dat gi</l>
<l n="6750">Hiervoren hebt gehort van mi.</l>
<l>Doe seide Vrient: "Geselle, laet varen</l>
<l>Uwen rouwe ende u mesbaren,</l>
<l>Want gi sijt om niet ontaen.</l>
<l>Al es gevangen Suete Onfaen,</l>
<l n="6755">Sint hi u een cussen onde,</l>
<l>So salne harde onlange stonde</l>
<l>Enich prisoen gehouden moegen,</l>
<l>Hine sal u sciere verhogen;</l>
<l>Maer wildire af comen in vrauden,</l>
<l n="6760">So moetti u vroedelijc houden,</l>
<l>Ende ghetroost u hier bi zaen;</l>
<l>Want, twaren, hi sal wel ontgaen."</l>
<l><edition n="113"/>- "Neent, vrient, hets buten spele!</l>
<l>Ic hebbe nu viande alte vele,</l>
<l n="6765">Al waert ware Quade Tonge allene,</l>
<l>Die mi therte dorebijdt al rene.</l>
<l>Met rechte woudic dat hi vervore,</l>
<l>Want hise alle heeft bracht in rore.</l>
<l>Sorge ende Scande si hadden wale</l>
<l n="6770">Geholen ende Dangier altemale,</l>
<l>En warre die duvel niet toe comen,</l>
<l>Diet mi al nu heeft benomen;</l>
<l>Want die quade, vule glottoen</l>
<l>Hadde alle dandre vergadren doen,</l>
<l n="6775">Die mi sal deren al mijn leven.</l>
<l>Die Suetonfane hadde sien beven,</l>
<l>Alse hem ver Jalosie ane riep,</l>
<l>Die quade quene, die niet en sliep</l>
<l>Ende diene versprac in lanc so mere,</l>
<l n="6780">Hem souds ontfarmen harde sere.</l>
<l>Doe vloe ic met deser spraken.</l>
<l>Doe dedemen den casteel maken,</l>
<l>Daermen dat suete kint in dede.</l>
<l>Nu raedt, vrient, dore hoveschede,</l>
<l n="6785">Ochte sekerlike ic blive doet,</l>
<l>Want mine rouwe es so groet."</l>
<l>Doe sprac Vrient, als een die wel</l>
<l>Conste al der minnen spel,</l>
<l>Ende seide: "Nu en mestroest u niet,</l>
<l n="6790">Al eist dat gi doegt verdriet;</l>
<l>Maer dient den God vander Minnen</l>
<l>Getrouwelike in allen sinnen,</l>
<l>Dat hi u niet in ontrouwe</l>
<l>En vinde; want het soude u rouwen,</l>
<l n="6795">Vonde hi u gelovich in enichgen saken,</l>
<l>Sint hi u sinen man woude maken,</l>
<l>Dat hi niet verradre en dede.</l>
<l>Peinst op die grote hoveschede,</l>
<l>Die hi u noch hier na doen sal,</l>
<l n="6800">Alse hi uwen wille doen sal,</l>
<l>Al mert hi u te lange een deel,</l>
<l>Ongeval en doet al geel,</l>
<l>Also alse segt die Avonture.</l>
<l>Peinst te dienne, al werdet tsure,</l>
<l n="6805">Den hogen God vander Minnen,</l>
<l>Gi selter af groten loen gewinnen.</l>
<l>Set in hem al uwe gedachte:</l>
<l>En es dinc gene so sachte.</l>
<l>Het ware lachter ende grote onnere,</l>
<l n="6810">Lietti uwen gerechten here,</l>
<l>Die u noit, lude no stille,</l>
<l>En heeft te latene engenen wille.</l>
<l>Nu salic u seggen wat gi doet,</l>
<l>Dat gi in langen uwen voet</l>
<l n="6815">Niet en set om te gane</l>
<l>Tien castele te scouwene ane,</l>
<l>Dese wint en si al gelegen,</l>
<l>Ende die niemare een deel geswegen.</l>
<l>Geviele oec soe die avonture,</l>
<l n="6820">Dat gi ledet biden mure,</l>
<l>So hout u soe al u gedane,</l>
<l>Alse ochte u ane Suete Onfane</l>
<!-- impure rendition of the manuscript
<l><edition n="114"/>Niet en gelage, groet no clene;</l>
<l>Maer gevielt dat gine allene</l>
<l n="6825">Staende vore enichge venstre siet,</l>
<l>So siet op hem, en lates niet,</l>
<l>Ontfarmelike metten ogen;</l>
<l>Dat seldi so heimelike togen,</l>
<l>Dat niet ne si al openbare.</l>
<l n="6830">Eist dat hi uwes wart geware,</l>
<l>Hi sals vele te blider sijn,</l>
<l>Al keert hi van u sijn anscijn,</l>
<l>Ende luect die venstre, daer hi staet.</l>
<l>Hi salre loken, dat verstaet,</l>
<l n="6835">Om u te siene, daer hi wel</l>
<l>Dore die wrogeren die sijn fel.</l>
<l>Hoet u, geselle, dat es mijn raet,</l>
<l>Waer gi coemt ochte gaet,</l>
<l>Dat u Quade Tonge niet en sie,</l>
<l n="6840">Die God onse here vermaledie.</l>
<l>Gevalt oec dat gine ontmoet,</l>
<l>Mijn raedt es dat gine hovesscelike groedt,</l>
<l>Ende niet en verwandelt uwe gedane,</l>
<l>Noch geeft hem niet te verstane,</l>
<l n="6845">Dat gine haet om dat hi seide;</l>
<l>Want vroet man dect sine gramheide.</l>
<l>Wet dat alle vroede minneren,</l>
<l>Die bliscap vander minnen geren,</l>
<l>Quade Tonge ende sine geslachte,</l>
<l n="6850">Die nu sijn van groter machte,</l>
<l>Dienen, ende also seldi,</l>
<l>Ende eren mede, geloves mi,</l>
<l>Ende bieden hem, siedi ooc vroet,</l>
<l>Met sueter tale have ende goet,</l>
<l n="6855">Daer gi hen met sout dienen gerne.</l>
<l>Men mach den dief wel driven tscerne,</l>
<l>Want Quade Tonge es altemale</l>
<l>Verradere ende dief, dat wetic wale;</l>
<l>Want hi steelt den minsce sine ere,</l>
<l n="6860">Die en mach hi nemmermere,</l>
<l>Ende sine goede name daermede.</l>
<l>Mi dunct dat ware beter sede,</l>
<l>Datmen dien ane die galge hinge</l>
<l>Dan die stelen der liede penninge,</l>
<l n="6865">Ocht cleder, ochte coren in scuren.</l>
<l>Dese sijn quite talre uren,</l>
<l>Updat sijt virevout weder gelden;</l>
<l>Mare van quaden tongen tselden</l>
<l>Soe neemt den minsce sine ere,</l>
<l n="6870">Die hi hercriget nemmermere.</l>
<l><edition n="115"/>Dat doet die tonge vuel ende quaet,</l>
<l>Die daerin werp tsduvels saet;</l>
<l>Mare gelt dat machmen wale</l>
<l>Met gelde betren altemale.</l>
<l n="6875">Quade Tonge eest vleien goet,</l>
<l>Watmen siet wat menich doet,</l>
<l>Dat hi die hant custe openbare,</l>
<l>Hi woude dat si verbornen ware,</l>
<l>Ofte dat hi ware in Tartarie,</l>
<l n="6880">Datti daer mochte clappen die!</l>
<l>Daeromme woudic dat Quade Tonge</l>
<l>So verre in die zee ware gesprongen,</l>
<l>Dat si meer en quame te lande,</l>
<l>Om te seggene iemene scande.</l>
<l n="6885">Quade Tonge ende sine mage,</l>
<l>Die sere wassen alle dage,</l>
<l>Moetmen houden met barate,</l>
<l>Met dienste ende met sconen gelate,</l>
<l>Met smekene ende met salvene mede,</l>
<l n="6890">Geminget met valscher genemichede,</l>
<l>Ende nigen ende gruten met;</l>
<l>Want hets goet, ic wille gijt wet,</l>
<l>Den hont tsmeken te sire steden,</l>
<l>Tote dat een man den wech es leden.</l>
<l n="6895">Dus machmen breken sine clappinge,</l>
<l>Ende met dusdanichgen dingen</l>
<l>Seldi noch te boven al comen</l>
<l>Der stucken, die gi hebt ondernomen.</l>
<l>Der quenen, die hoet Suetonfane,</l>
<l n="6900">Diere pijnt altoes te dienste te stane,</l>
<l>Ende daertoe met ver Jalosien,</l>
<l>Die God moete vermaledien,</l>
<l>Dies si so scalc es ende so quaet,</l>
<l>Dies si te benemene staet</l>
<l n="6905">Den lieden bliscap ende spel.</l>
<l>Gonneert werdsoe, si doet niet el,</l>
<l>Dat si so quaet es ende soe onrene,</l>
<l>Dat si die dinc wilt hebben allene:</l>
<l>Al naems elc man sijn gevoech,</l>
<l n="6910">Nochtanne so bleves daer gnoech.</l>
<l>Die de dinc spart, hine es niet vroet,</l>
<l>Die nine mindert, wat menre afdoet.</l>
<l>Hets alse die kerse in die lanterne,</l>
<l>Daermen ane al sonder scerne</l>
<l n="6915">Dusentich kersen mach ontsteken,</l>
<l>Nochtanne salre af niet gebreken</l>
<l>Lichts, noch mindren niet dat vier:</l>
<l>Vander saken eist aldus hier.</l>
<l>Wat ic meine versteet elc man,</l>
<l n="6920">Die evel ende goet bekinnen can.</l>
<l>Hebben desen te doene ondienst,</l>
<l>So dient danne, dat es u tsienst,</l>
<l>Ende doet hem ere, dat es mijn raet,</l>
<l>Ende doet so emmer, dat verstaet,</l>
<l n="6925"><pb n="116"/> Dat sijs geware werden niet,</l>
<l>Dat gise wilt bedriegen iet;</l>
<l>Want selc helst selken openbare,</l>
<l>Hi woude dat hi verhangen ware</l>
<l>An ene galge met sire kelen;</l>
<l n="6930">Nochtanne gaet hi met hem spelen,</l>
<l>Om te vorderne sinen wille,</l>
<l>Dien hi draecht in therte stille.</l>
<l>Ende alse gi coemt tien portieren,</l>
<l>Dien seldi hovesscelike antieren,</l>
<l n="6935">Ende geven hem scoenheide, alselc alse gi</l>
<l>Hier selt horen nomen mi:</l>
<l>Rosen hoeden, alle maniere,</l>
<l>Die niet en sijn van coste diere,</l>
<l>Ende siden huvekine van cleinen drade,</l>
<l n="6940">Op dat gijs wel hebt die staede,</l>
<l>Ocht iet dat hen onfangelic si.</l>
<l>Ende dan radic u daerbi</l>
<l>Hen te vertreckene al u leet</l>
<l>Ende die pine die u versleet,</l>
<l n="6945">Ende tdogen dat gi hebt van minnen;</l>
<l>Ende en condi oec niet gewinnen</l>
<l>Gichte, sie en sie u te swaer</l>
<l>Ochte en liggen alsoe naer,</l>
<l>So doet gelof groet op die stede:</l>
<l n="6950">Gelof en breect gene lede.</l>
<l>Geloeft u, dat wart vergouden,</l>
<l>Ende swert diere, dats al behouden;</l>
<l>Want logene so heeft die maniere,</l>
<l>Dat soe wilt sijn gesworen diere;</l>
<l n="6955">Ende eer gi ongenerent gaet,</l>
<l>So gevet uwe trouwe, dats mijn raet,</l>
<l>Ende bidt hem dat si u geraden,</l>
<l>Ende oec mede staen in staden.</l>
<l>Weent vol u ogen met heten tranen,</l>
<l n="6960">Sone salmen gere loesheit wanen;</l>
<l>Knielt ende legt te gadre uwe hande,</l>
<l>Bidt ernstenlic, hebs gene scande;</l>
<l>Sucht van herten ende wel gedichte,</l>
<l>Ende vaget van tranen u ansichte;</l>
<l n="6965">Want tranen muruwen, dats wel inscijn,</l>
<l>Herten die ontfarmich sijn.</l>
<l>En condi oec geweenen niet,</l>
<l>So net uwe ogen, daert niemenne siet,</l>
<l>Met ure spekelen over ancun,</l>
<l n="6970">Ochte stoet ontwee enen enguun,</l>
<l>Ende metten sape bestrijct u ogen;</l>
<l>Gi selt dan wel weenen mogen,</l>
<l>Want het doet weenen elken man.</l>
<l>Menich truffere diet wel can,</l>
<l n="6975">Ende weenen met groten barate,</l>
<l>Ende scinen minnende bi gelate,</l>
<l><edition n="117"/>Die nochtan noit en minden </l>
<l>Anders, dan si hier met vinden</l>
<l>Die vrouwen in sachten wille,</l>
<l n="6980">Die hens ontfarmet lude ende stille.</l>
<l>Wisten die vrouwen wat si jagen,</l>
<l>Si ontfarmder te genen dagen.</l>
<l>Ende es u soe die wech benomen,</l>
<l>Dat gi gaen en dort no comen,</l>
<l n="6985">Daer si sijn, no daer no hier,</l>
<l>So moettiere senden enen messagier,</l>
<l>Diet gerne doen om uwe lieve,</l>
<l>Of met talen ofte met brieven;</l>
<l>Ende scrijft hare, dats u betame;</l>
<l n="6990">Maer en set niet uwen name,</l>
<l>Want daer mede es menich bedroghen,</l>
<l>Die wel waende wesen in hoghe.</l>
<l>Hoet u oec dat ghi niet</l>
<l>Met kinderen doet u ghebiet</l>
<l n="6995">Want het es der kinder sede,</l>
<l>Dat sire gerne spelen mede</l>
<l>Met dat si hebben onderhanden,</l>
<l>Ende dat vergaet hem dicwile te scanden,</l>
<l>Alst coemt onder die vrogeren fel,</l>
<l n="7000">Die altoes en geret niet el</l>
<l>Dan te breidene der liede onnere;</l>
<l>Dies geve hem lachter God onse here.</l>
<l>Dese portieren sijn alle uren</l>
<l>So ontfarmich van naturen,</l>
<l n="7005">Eest dat si u gichte ontfaen,</l>
<l>So selense u te hulpen staen,</l>
<l>Gelike dat die loder maect</l>
<l>Den valke, alse hi daes gesmaect,</l>
<l>Diene ter hant comen doet.</l>
<l n="7010">Aldusso maect gichte ende goet</l>
<l>Die portiere van sachten sinne</l>
<l>Jegen diegene die dragen minne.</l>
<l>Ende geviele dat gise oec vont</l>
<l>So overmoedich talre stont,</l>
<l n="7015">Dat gise met gichten noch met beden,</l>
<l>Noch met weenen, noch met geneden,</l>
<l>No met smeken en cont verwinnen,</l>
<l>Hine verstake u in allen zinnen,</l>
<l>Beede met worden ende met daeden,</l>
<l n="7020">Keert dan wech ende wacht ure staeden,</l>
<l>Ende laetse in paise bliven hier.</l>
<l>En smalt noit case jegen tfier</l>
<l><edition n="118"/>Alse sere alsi selen doen,</l>
<l>Omdat gi hen sijt ontfloen,</l>
<l n="7025">Ende u wanen u meer vercrigen.</l>
<l>Dies moetti een stuc swigen;</l>
<l>Want die dorper heeft so behagel een herte,</l>
<l>Diene meest mint, doe hi meest smerte,</l>
<l>Ende die hem meest onderdanich es,</l>
<l n="7030">Dien scuwet hi meest, sijt seker des;</l>
<l>Mare alse een man geet sire verde</l>
<l>Ende bliven laet, sinct sine hoverde,</l>
<l>Ende het dunct hem quaet gedaen,</l>
<l>Dat hine dus heeft laten gaen,</l>
<l n="7035">Ende sijns te doene en heeft nemmeer;</l>
<l>Dan prijst hine diene lachterde eer.</l>
<l>Dus moetmen soeken menichge manire,</l>
<l>Ende doen gelijc den marniere,</l>
<l>Die vart op die welde zee.</l>
<l n="7040">Ene sterre soect hi ende nemmee,</l>
<l>Daer hi mede wille varen.</l>
<l>Sijn seil trect hi op te waren,</l>
<l>Ende dorezelt wel menich lant,</l>
<l>Beide Potau ende Ingelant.</l>
<l n="7045">Hine zeilt bi enen winde al niet,</l>
<l>Hi strijct tseil als hi storm siet</l>
<l>Dore den tempeest ende den wint:</l>
<l>Dus moet hi doen, die gene die mint,</l>
<l>Sal hem van minnen goet gescien;</l>
<l n="7050">Hi moet connen jagen ende vlien.</l>
<l>Noch seggic u ene maniere,</l>
<l>Het doet goet bidden desen portiere,</l>
<l>Want niet verliest men daermede</l>
<l>Dan een man verlore sine bede,</l>
<l n="7055">Ende sine pine ende sine stonde</l>
<l>Van dat hise irst minnen begonde.</l>
<l>Sidi ontfaen, dat es u genoech,</l>
<l>Want so hebbedi al u gevoech;</l>
<l>Ende en sidi oec niet ontfaen,</l>
<l n="7060">So seldi hovesscelike enwech gaen,</l>
<l>Ende engene gramscap togen</l>
<l>Noch met maniere, no met ogen;</l>
<l>Maer gelaet u blidelike.</l>
<l>Nochtanne eist onmogelike,</l>
<l n="7065">Datmen u verdriven sal,</l>
<l>En doe kinlic ongeval.</l>
<l>Hoe erre hen dese portiere gelaten,</l>
<l>Om anesoeken si niemene haeten,</l>
<l>Maer sijns blide ende wel gemeet,</l>
<l n="7070">Ende pensen dat met hem wel steet,</l>
<l><edition n="119"/>Ende datmen hem doet grote ere,</l>
<l>Alsmen hen anesoect hare minne sere.</l>
<l>Men sal den portieren niet</l>
<l>Doen verstaen, datmen wilt iet</l>
<l n="7075">Die Rosen plucken ochte lesen;</l>
<l>Maer datmen getrouwe sal wesen</l>
<l>Beide met herten ende met sinne,</l>
<l>Ende els ne geert dan goede minne;</l>
<l>Want si hen altoes ontsien,</l>
<l n="7080">Datmen mach na hare Rose spien.</l>
<l>Nochtanne est sonder twifel waer,</l>
<l>Diese wel besoect ende naer,</l>
<l>Hi salse vinden goedertieren;</l>
<l>Ende si sijn al van dien manieren,</l>
<l n="7085">Hoe fier si sijn in hare gelaet,</l>
<l>En sochte mense niet, dat verstaet,</l>
<l>Dat sijs selve soeken souden</l>
<l>Dies men hem bidt, ende onlange houden,</l>
<l>Ende gevens harden goeden coep.</l>
<l n="7090">En ware niet soe nieloep</l>
<l>Die haestichge ende die sotte melde,</l>
<l>Hen te gevene van haren gelde,</l>
<l>Dar si verdiren met die rosen;</l>
<l>Want sire hem selven sere met nosen,</l>
<l n="7095">Si soudense hebben al ongecocht,</l>
<l>En warense te voren niet besocht;</l>
<l>Ende drogense al wel overeen,</l>
<l>So dat besokere en ware negeen</l>
<l>Van haren Rosen, ende lietense staen,</l>
<l n="7100">Tes hare scoenheit ware vergaen,</l>
<l>Ende te valuwene begonsten hare blader,</l>
<l>- Maer sine dragen niet te gader:</l>
<l>Dat es hem ene grote scade! -</l>
<l>Si haddent om niet, hilden sijs staede.</l>
<l n="7105">Sekerlike dat woudic wale,</l>
<l>Dat die liede altemale</l>
<l>Haren mont hilden ende swegen,</l>
<l>Tote dat si haren tijt gecregen,</l>
<l>Si soudens comen te betren lone,</l>
<l n="7110">Ende lieten hem hebben hare Rosen scone</l>
<l>Ende houden den poertieren.</l>
<l>Mine dochte noit in gheere manieren,</l>
<l>Dat hi hadde wel mans name,</l>
<l>Die comanscap maecte van sinen lichame;</l>
<l n="7115"><pb n="120"/> Maer daer bi en seggics niet,</l>
<l>Dat ic wille dat gi iet</l>
<l>Met versoekene beidt so lange,</l>
<l>Dat si u daer met ontgange;</l>
<l>Maer soect vaste an hare minne,</l>
<l n="7120">Recht hare tnette, daersi inne</l>
<l>Valle ende blive gevaen.</l>
<l>Gi mocht so lange laten staen,</l>
<l>Te hare soudenre comen scire</l>
<l>Een ocht twee, drie ocht viere,</l>
<l n="7125">Ja twewerf sestich dosinen</l>
<l>In enen jare, wouden sijs pinen,</l>
<l>Ende souden hen keren elre warde,</l>
<l>Op datmense te lange sparde.</l>
<l>Ine rade niet dat so lange een man</l>
<l n="7130">Beide, dat hem een wijf soket an</l>
<l>Sine vrientscap ende sine minne;</l>
<l>Want hare dunct in haren sinne,</l>
<l>Datse hem te scone es, getrouwes mi,</l>
<l>Hoe lelic ocht hoe swart sie si.</l>
<l n="7135">Daer omme seldi vroech ende spade</l>
<l>U wachten dat gi spreect bi rade;</l>
<l>Want hoverdich sijn die vrouwen.</l>
<l>Dies radic elken man entrouwen,</l>
<l>Dat hi na sinen poente ontbeide</l>
<l n="7140">Ende staden wachte, dat es vroetheide,</l>
<l>Eer gi soect te verre die minne.</l>
<l>Al es ene vrouwe fier van sinne,</l>
<l>Daer omme en laetse te minne twent;</l>
<l>Want tscepman altoes havene vent,</l>
<l n="7145">Op dat hi heme wiselike keert.</l>
<l>Geselle, nu hebbic u geleert,</l>
<l>Hoe gi sult varen mettien portieren.</l>
<l>Vindise fel ende quadertieren,</l>
<l>Dan en seldi hen bidden niet;</l>
<l n="7150">Maer alse gise in hogen siet,</l>
<l>Dan so eist hem bidden goet:</l>
<l>Dat in droefheiden niet en doet.</l>
<l>En ware Droefheit niet geboren,</l>
<l>Ver Jalosie hadde selden toren;</l>
<l n="7155">Maer die vule, quade Droefheide</l>
<l>Maecse verwoedt ende erre beide.</l>
<l>Vrient, oec so mochti comen</l>
<l>Wel tselken poente, dat u vromen</l>
<l>Soude sere, ic segge u dat,</l>
<l n="7160">Vondise in ene heimelike stat,</l>
<l>Daer gi en ducht niemens gaen,</l>
<l>Ende verlost ware Suete Onfaen</l>
<l>Van daer hi om u gevangen leit;</l>
<l>Ende hi u dan daede hovescheit</l>
<l n="7165">Ende van minnen goet gelaet.</l>
<l>Dan pluct die Rosen, daer si staet</l>
<l>Op haren stele in dien rosier.</l>
<l>Al bolge hem die vilain Dangier,</l>
<l>Ochte Vrese, ochte Scande sone lates niet</l>
<l n="7170">Vort te gane, wat uwes gesciet,</l>
<l>Opdat si hen blodelike weren;</l>
<l>Ende als si verwonnen danne geberen,</l>
<l>Dan mogedi wel werden geware,</l>
<l>Alse Vrese beeft van groten vare,</l>
<l n="7175"><pb n="121"/> Ende Scande wart roet ende Dangier weent,</l>
<l>Dan moegedi weten watmen meent;</l>
<l>Ende al weenden alle drie,</l>
<l>En achtes niet ene quade slie,</l>
<l>Mare hebt vaste in uwe gedachte,</l>
<l n="7180">Dat gi plucket die Rosen met crachte;</l>
<l>Ende toent dat gi sijt een man:</l>
<l>Daer leit al uw vordeel an;</l>
<l>Want hens dinc dat hen bat haget</l>
<l>Danmense tien spele nine verdraget,</l>
<l n="7185">Ende men met crachte plucket die Rose,</l>
<l>Al weenen si ende maken nose.</l>
<l>Si doen gevensede gelaet verstaen,</l>
<l>Datment met crachten heft gedaen;</l>
<l>Nochtan dat sijt bi willen gedogen.</l>
<l n="7190">Wat si seggen ende togen,</l>
<l>Hen ware leet dat si ontgingen</l>
<l>Bi enichgen warne, dat si vortbringen;</l>
<l>Ende ontgingense u oec in desen,</l>
<l>Eer die Rose ware gelesen,</l>
<l n="7195">Voert meer souden si u haten,</l>
<l>Ende niet so na hem comen laten.</l>
<l>Sie sijn som al van selken seden,</l>
<l>Dat si die dinc die hem gebeden</l>
<l>Niet en doen noch toe en comen,</l>
<l n="7200">En sie hem met crachten genomen;</l>
<l>Maer wardi ane die portier geware,</l>
<l>Dat si u tonen al openbare</l>
<l>Bolgenscap ende grote were,</l>
<l>Ende u spel hebben onmere,</l>
<l n="7205">Dan so seldise niet bestaen,</l>
<l>Ende selt ontbeiden dat enwech gaen</l>
<l>Die III portieren, die u dus nosen,</l>
<l>Die dicwile hoeden vaste hare Rosen,</l>
<l>Ende Suete Onfane hebben gelaten,</l>
<l n="7210">Die vaste te voren bi hem saten,</l>
<l>Die hem al gevet tuwen doene;</l>
<l>Dan proeft u vort alse die coene.</l>
<l>Besiet Suete Onfane dat kint:</l>
<l>In wat poente dat gijt vint,</l>
<l n="7215">In dien so pijnt u oec te sine,</l>
<l>Al sout u geven een deel pine.</l>
<l>Es hi blide, sijt blide mede;</l>
<l>Es hi erre, hebbet oec errede.</l>
<l><edition n="122"/>Gi moet allen tijt besien</l>
<l n="7220">Hoe hi hem hout, ende in dien</l>
<l>Poente ende in dien gelate</l>
<l>Seldi u houden: het sal u bate</l>
<l>Wesen utermaten groet.</l>
<l>Es hi blide, weset sijn gnoet;</l>
<l n="7225">Emmer hout u na sine manieren;</l>
<l>Es hi kinchs, gi moettene antieren</l>
<l>Kintcheit oec, dat es mijn raet;</l>
<l>Weent hi ende heeft drove gelaet,</l>
<l>So weent mede, dats wel gedaen:</l>
<l n="7230">Na sinen sede hout u bevaen.</l>
<l>Dien hi mint, dien seldi minnen,</l>
<l>Hier bi seldi u lief gewinnen;</l>
<l>Dien hi blameert, blameertene mede,</l>
<l>Ende hout u vaste na sine sede.</l>
<l n="7235">Waendi dat ene scone vrouwe</l>
<l>Enen sotten knecht op trouwe</l>
<l>Minnen soude van selken gelate,</l>
<l>Die nacht ende dach liepe op die strate</l>
<l>Dansen, reien ende springen,</l>
<l n="7240">Ende lude ropen ende singen,</l>
<l>Alse ochte hi uten sinne ware?</l>
<l>Het soude hare hebben harde onmare;</l>
<l>Want si soude ontsien, dat si</l>
<l>Haer ere soude verliesen daerbi,</l>
<l n="7245">Ende warden te niemaren:</l>
<l>Si ware sot, daede sijt tuwaren,</l>
<l>Want selke minne sone mach niet</l>
<l>Verholen bliven, wats gesciet.</l>
<l>Soect enich vroet man minne</l>
<l n="7250">An ene vrouwe dom van sinne,</l>
<l>Ende hi toent dat hi es vroet,</l>
<l>Si en sal herte, sen noch moet</l>
<l>Ane hem keren, wats gesciet,</l>
<l>Alse lange alse hi der vroetheit pliet;</l>
<l n="7255">Mare tone sine seden gelike den haren,</l>
<l>Ochte si sal wanen te waren</l>
<l>Altoes van hem gehoent wesen,</l>
<l>Ende danne so verstoet si desen,</l>
<l>Ende keer hare ane enen andren man,</l>
<l n="7260">Daer si hare nedert an,</l>
<l>Ende steect den getrouwen henen,</l>
<l>Ende houde hare vort anden genen,</l>
<l>Daer si gekeert heeft haren moet,</l>
<l>Nochtan dat hi haer en doet</l>
<l n="7265">Nemmer goet, raste noch ere:</l>
<l>Dus kiest si tquaetste van beiden sere.</l>
<l>Geselle, ist dat Suete Onfaen</l>
<l>Jegen u wilt enich spel bestaen,</l>
<l>Eist van taflen, ist van scake,</l>
<l n="7270">Emmer begaedt also die sake,</l>
<l>Dat hi te boven si int spel,</l>
<l>Dat sal hem genogen wel;</l>
<l>Ende verliest al dat gi set,</l>
<l>Ende al maect hire sijn sceren met,</l>
<l n="7275">Dies en seldi achten niet.</l>
<l>Prijst al dat gi ane hem siet,</l>
<l>Ende dient hem, dat es wel gedaen.</l>
<l>Ende sal hi oec versitten gaen,</l>
<l>So brinct een cussin ocht een cleet,</l>
<l n="7280">Ende dat legt onder hem gereet.</l>
<l><edition n="123"/>Hinge sijn cleet oec in die moude,</l>
<l>Dat heft ute oec alse houde:</l>
<l>Het sal hen genogen wale,</l>
<l>Ende dat hem baget, doet altemale;</l>
<l n="7285">Ende ontsiet u niet van desen,</l>
<l>Dat gi sult verstoten wesen;</l>
<l>Mar gi sult tuwen vromen</l>
<l>Van uwen saken te boven comen."</l>
<l>"Lieve vrient," die minnere seide,</l>
<l n="7290">"Dits ene gerechte duvelheide,</l>
<l>Dat gi mi hier verstaen doet,</l>
<l>Ende dat u dunct wesende goet;</l>
<l>Ende wilt dat ic lieve ende ere</l>
<l>Hem doe, die ic hate so sere,</l>
<l n="7295">Ende alle verradere sijn gemene,</l>
<l>Sonder Suete Onfaen allene.</l>
<l>Es uwe raet aldus gedaen,</l>
<l>Dat ic soude dienen ende doen verstaen</l>
<l>Hem ere ende doeget ende alle houde,</l>
<l n="7300">Daer icse met verraden soude,</l>
<l>Verradre soudic wesen dan.</l>
<l>Ic wille dengenen, dien ic mesan,</l>
<l>Te voren warnen ende ontseggen,</l>
<l>So en machmen lachter leggen</l>
<l n="7305">Op mi in enichgen hove;</l>
<l>Ende laet sijn bi uwen orlove,</l>
<l>Dat ic hen ontsegge te voren,</l>
<l>Eer ic hen doe enichgen toren;</l>
<l>Ocht dat ic Quade Tonge daede</l>
<l n="7310">Seggen dat hi mine mesdaede</l>
<l>Betren wille na mine genoge;</l>
<l>Ocht rietdijt dat ickene sloge</l>
<l>Ende mine wrake selve neme,</l>
<l>Ocht clagen den rechtere over heme?"</l>
<l n="7315">"Geselle, geselle, dit soude togen</l>
<l>Die gene die sijn vol orlogen.</l>
<l>Quade Tonge es sere bedect:</l>
<l>Ic segge, dien hi smeect ende lect,</l>
<l>Dien so sal hi heimelike achter</l>
<l n="7320">Spreken blame ende lachter.</l>
<l>Hi es verradere, God moetene scaden,</l>
<l>Dies soudemen weder te rechte verraden;</l>
<l>Want manne, dat verradere es,</l>
<l>En gelovic niet, sijt seker des,</l>
<l n="7325">Want hi haet die liede van binnen,</l>
<l>Dies hi buten nine laet kinnen.</l>
<l>Al lacht hi ende toent goet gelaet,</l>
<l>Hi penst int herte mort ende quaet.</l>
<l>Selc man en behagede Gode nie,</l>
<l n="7330">Want quaet was hi oit ende ie.</l>
<l>Hets recht datmen verradre hone,</l>
<l>Ende met verradenesse weder lone.</l>
<l>Niet eerleker en machmen wreken</l>
<l>Over die gene die quaet spreken;</l>
<l n="7335"><pb n="124"/> Ende ochte gi over hem claegt sere,</l>
<l>Waendi dat u God geve ere,</l>
<l>Daermet tgeruchte bliven sal?</l>
<l>Neent, al mocht gijt proven al</l>
<l>Met orconden goet, dat logene ware,</l>
<l n="7340">Hi sout houden al openbare,</l>
<l>Ende meer sine tande cotren mede,</l>
<l>Dan hi noit te voren dede,</l>
<l>Ende soude vernuwen al die saken,</l>
<l>Ende uwen lachter meerre maken;</l>
<l n="7345">Want selc waent mindren sine scande,</l>
<l>Die hem wast al vore die hande.</l>
<l>Daeddi hem oec bidden mede,</l>
<l>Dat hi minderde dat hi dede,</l>
<l>Hine daeds niet, hi es so gedaen.</l>
<l n="7350">Dat ware al te sere mesdaen,</l>
<l>Daeddine uwen vrienden slaen,</l>
<l>Ende sout cranke sone ontfaen,</l>
<l>Ende ontseitdine van sinen live,</l>
<l>Ende hijt dan seide den quaden wive,</l>
<l n="7355">Ver Jalosien, ende si dan daede</l>
<l>Suete Onfane meerre scade,</l>
<l>Ende leidene in twee vingerline,</l>
<l>Daer hi in een pleget te sine,</l>
<l>Ochte verborne in een viere,</l>
<l n="7360">Ochte verdronkene in ene riviere,</l>
<l>Ocht hildene alsoe vaste beclaecht,</l>
<l>Dat gine nemmermee ne saegt,</l>
<l>So soudierre dan om sijn in meerren sere</l>
<l>Dan noit Karle was, die here,</l>
<l n="7365">Om Rolande, die in Roncevale</l>
<l>Verloes sijn lijf, alsmen weet wale."</l>
<l>Die minnere seide: "Dit en soec ic niet:</l>
<l>Den duvel bevelict diet hem riet;</l>
<l>Ic wildickene hadde selve gehangen,</l>
<l n="7370">Die mine bliscap dus doet ongangen."</l>
<l>- "Geselle," seit hi, "nu vrient, nu hort,</l>
<l>Ende laet varen nu dese wort:</l>
<l>Anders moetti wrake nemen;</l>
<l>Te hangene en soude u niet betemen</l>
<l n="7375">Enegen mensce, wat hi wrachte,</l>
<l>Want het behort niet tuwen ambachte.</l>
<l>Het behort den rechtre toe tuwaren.</l>
<l>Nu laet u gedreich al varen,</l>
<l>Ende met verraetnesse hem weder loent:</l>
<l n="7380">Anders so blijfdi gehoent."</l>
<l>Die minnere seide: "Vrient, verstaet:</l>
<l>Ic wille doen al uwen raet</l>
<l>Ende werken utermaten gerne.</l>
<l>Mi es beter dat icse drive tscerne,</l>
<l n="7385">Dan si mi te scerne dreven.</l>
<l>Mocht gi mi enichgen raet vergeven,</l>
<l><edition n="125"/>Ochte gewisen enichge wijshede,</l>
<l>Daer ic lichteleker mede</l>
<l>Den casteel mochte vercrigen,</l>
<l n="7390">Ic soude noch beiden ende swigen."</l>
<l>Amijs seide: "Ja ic, wel sekerlike,</l>
<l>Maer men moet wesen alte rike.</l>
<l>Geselle, wie dat wilt sconfieren</l>
<l>Desen casteel in allen manieren,</l>
<l n="7395">Ende velne neder, van daer hi stont</l>
<l>Altemale tote in den gront,</l>
<l>Ende si hem allen sonder waen</l>
<l>Van daer binnen geven gevaen,</l>
<l>Dat portier noch portenere</l>
<l n="7400">En soude doen engene were:</l>
<l>Die wech heet Te vele gegeven.</l>
<l>Dese name so es hem bleven</l>
<l>Van Sotter Meltheit, diene dede</l>
<l>Maken ende stichten mede.</l>
<l n="7405">Sotte Meltheit die geft sonder were,</l>
<l>Die hevet ontgoet menichgen minnere,</l>
<l>Dat wetic bi mi selven wale.</l>
<l>Dien wech hebbic altemale</l>
<l>Gemeten ende lange gegaen;</l>
<l n="7410">Dies machickene u wel doen verstaen,</l>
<l>Want pelegrijn so hebbic daer</l>
<l>Selve geweest wel menich jaer.</l>
<l>Meltheit seldi ter rechter siden</l>
<l>Laten ende vorwert liden</l>
<l n="7415">Ter slinker hant een luttel bat:</l>
<l>Daer suldi vinden enen pat</l>
<l>Groene ende scone: dien seldi gaen.</l>
<l>Eer gine iet verre hebt bestaen</l>
<l>Seldi breken sien die mure</l>
<l n="7420">Ende vallen neder al dure en dure,</l>
<l>Ende canseleren oec tier stede</l>
<l>Torren ende tornelen mede,</l>
<l>Ende die porten openstaen,</l>
<l>Ende alle die lieden sere ontaen.</l>
<l n="7425">In die side es die casteel</l>
<l>Cranker vele dan een wasteel</l>
<l>In vieren te deilne ware.</l>
<l>Die daer coemt siet openbare</l>
<l>Dien casteel vele eer gewonnen,</l>
<l n="7430">Eer een wasteel soude sijn ontgonnen.</l>
<l>In desen wege, daer ic af spreke,</l>
<l>En mach comen sekerleke</l>
<l>En geen arm man die leeft,</l>
<l>Want men hem verboeden heeft</l>
<l n="7435">Den wech geellec altemale;</l>
<l>Maer haddene, dat wet wale,</l>
<l>Iemenne geleidt tote daer binnen,</l>
<l>Hi soude te hants den wech kinnen,</l>
<l>Also wel als ic doe,</l>
<l n="7440">Diene hebbe gheleert langhe en hoe.</l>
<l>Ende wildijt, gi seltene connen saen,</l>
<l>Want vroech gnoech hebdijt bestaen,</l>
<l>Opdat gi hebt een groet goet,</l>
<l>Ende gijt in overdaede verdoet;</l>
<l n="7445">Mar ine leider u niet, Godweet,</l>
<l>Want Ermoede heeft mi, dats mi leet,</l>
<l><edition n="126"/>Den pas verboden, dat mi deert,</l>
<l>Want dat mine es al verteert,</l>
<l>Ende al dat ic elre wan</l>
<l n="7450">Hebbicker mede geleget an;</l>
<l>Mar sint ic meer en weet wat geven,</l>
<l>So bem ic altemale verdreven.</l>
<l>Sie seiden: "En coemt nemme hier,</l>
<l>Sint idel es u almenier;</l>
<l n="7455">Want gi ons nemmeer ne docht,</l>
<l>Als gi ons niet geven en mocht;</l>
<l>Want hier en mogedi nemmeer minnen,</l>
<l>Rijcheit en ledre u weder binnen;"</l>
<l>Ende wien sore Rijcheit binnen leidt,</l>
<l n="7460">Hu scone dat sijt hem voren spreidt,</l>
<l>Alse hi keer, ontseise hem beide</l>
<l>Wandelinge, vrientscap ende geleide.</l>
<l>Ende weet oec wel soe wire coemt inne,</l>
<l>Dat hi met engenen sinne</l>
<l n="7465">Daer ute weder can gecomen,</l>
<l>Ermoede en hebbene genomen,</l>
<l>Ende leidene ute metter hant,</l>
<l>Alse enen verstoetenen trewant.</l>
<l>Dit selve so was mi gedaen,</l>
<l n="7470">Daeromme doe ic u verstaen;</l>
<l>Doe ic mijn goet hadde al verteert,</l>
<l>So togede mi Aremoede haren steert,</l>
<l>Ende ontfinc mi na hare wesen,</l>
<l>Alse die selden blide mach wesen;</l>
<l n="7475">Ende Sotte Meltheit sine geert el</l>
<l>Danne altoes bliscap ende spel,</l>
<l>Ende overtellichgen cost te doene</l>
<l>Van heecten en van venisoene,</l>
<l>Geliker wijs dat niet en coste.</l>
<l n="7480">Sone woude niet dat hare geborste</l>
<l>Een morseel, dat lecker ware,</l>
<l>Om X florine, en quame te hare.</l>
<l>Ermoede soe woent banderside,</l>
<l>Vol scanden groet in allen tide,</l>
<l n="7485">Si ducht rouwe ende ongenede,</l>
<l>Want si in anxten doet menichge bede,</l>
<l>Ende hort menich ontseggen swaer,</l>
<l>Dat haerre herten leit te naer.</l>
<l>Ermoede en es met niemen wart,</l>
<l n="7490">Men steecse altoes achterwart;</l>
<l>Ermoede doet den mensce versmaden</l>
<l>Ende haeten ende leven met ongenaden;</l>
<l>Ende si en doet nemmer so wale,</l>
<l>En si gelachtert altemale.</l>
<l n="7495">Van hare en hebdi te doene niet el,</l>
<l>Dan gi moegt altoes pensen wel,</l>
<l>Dat quaet doet vallen in ermoede.</l>
<l>Dat wetense wale die van goede</l>
<l>Sijn in ermoeden comen.</l>
<l n="7500">Het heeft menichgen tlijf genomen</l>
<l>Ende doen hangen bi sire kelen,</l>
<l>Ende selken heeft oec doen liggen quelen</l>
<l>Op sijn stroe van groter noet,</l>
<l>Van breken, die hi heeft te groet.</l>
<l n="7505">Dit souden weten ende kinnen</l>
<l>Met rechte wel die gene die minnen;</l>
<l><edition n="127"/>Want arm man en heeft toedaet,</l>
<l>Daer hi die minne meede ontfaet.</l>
<l>Dore God, geselle, sijt wel bedacht,</l>
<l n="7510">Hoet u van aremoeden ende wacht;</l>
<l>Van hare te hoedene u wel behoeft.</l>
<l>Verstaet mi, ic hebs geproeft</l>
<l>Ane mi selven, dat ict wel weet</l>
<l>Algader hoet met ermoeden steet.</l>
<l n="7515">Daeromme biddic u dat gi</l>
<l>Geloeft dat gi hort seggen mi;</l>
<l>Want ic segt u om goet.</l>
<l>Hoedes u, soe siedi vroet;</l>
<l>Hi es van Goede gebenedijt,</l>
<l n="7520">Die hem bi andren castijt.</l>
<l>Nu hort, geselle, ende werdes vroet;</l>
<l>Men plach mi te hetene hovesch ende goet,</l>
<l>Ic was wart man ende rike;</l>
<l>Men vant cume iewer mine gelike,</l>
<l n="7525">Ende ic was harde liefgetal</l>
<l>Onder die gesellen al</l>
<l>Die wile ic gaf boven mate.</l>
<l>Nu doet Aremoede dat ict late,</l>
<l>Want bi minen groten verterne</l>
<l n="7530">Bem ic comen in swaren derne;</l>
<l>Want ic met pinen gecrigen mach</l>
<l>Daer ic gelide met dien dach,</l>
<l>Van etenne ende van drinkene mede,</l>
<l>Ende cledre, dat ic gedecke mine lede.</l>
<l n="7535">DAvonture dede mi dit al,</l>
<l>Die mi warp in dit mesfal,</l>
<l>Daer si mi met sere mesdiende,</l>
<l>Want ic verloes al mine vriende,</l>
<l>Die mi afgingen alle gemene,</l>
<l n="7540">Sonder, dat waen ic, een allene.</l>
<l>DAvonture datse mi al nam</l>
<l>Metten Aremoede, dat met hare quam.</l>
<l>Nam? sine dede! ic liege, dats waer;</l>
<l>Ic en namse mi selven maer,</l>
<l n="7545">Want ic seker bem van desen,</l>
<l>Hadden si mine vriende gewesen,</l>
<l>Om hare en haddense mi gehaten</l>
<l>Niet noch altemale gelaten.</l>
<l>Sine dede jegen mi gene dinc,</l>
<l n="7550">Dat si haers selfs vriende vinc:</l>
<l>Haers selfs? ja, ic en wist twint;</l>
<l>Metten swarsten hebbict bekint,</l>
<l>Met herten, met live ende met goede,</l>
<l>Dies mi swarlic es te moede.</l>
<l n="7555">Ic wanetse hebben gehadt wel al,</l>
<l>Mar nu, als ic bem in den val,</l>
<l>Sone haddickere niewerinc niet:</l>
<l>Dus jamerleke es mi gesciet.</l>
<l>Nu vliense mi, dien ic dede trouwe,</l>
<l n="7560">Ende maken van achter op mi die mouwe,</l>
<l>Omdat ic onder bem dat rat</l>
<l>Gevallen, van daer ic boven sat.</l>
<l><edition n="128"/>Met rechte en soudic engene ure</l>
<l>Clagen over die Avonture,</l>
<l n="7565">Die mi gedaen heeft openbare</l>
<l>Meer duechden dan ic jegen hare</l>
<l>Noit verdiende: ic merct in dien,</l>
<l>Dat si verclaert heeft so mijn sien</l>
<l>Met haerre specien die sire ingoet,</l>
<l n="7570">So dat ic kinne nu al bloet</l>
<l>Mine vriende, ende hebbe gedaen</l>
<l>Sint ic met Ermoeden was bevaen,</l>
<l>Die mi mine vriende heeft benomen,</l>
<l>Daer ic toe en ware meer comen.</l>
<l n="7575">Getoent mine vrient so heeft si mi</l>
<l>Biden Ermoede, dat mi es bi,</l>
<l>Die ic niet en hadde gekint</l>
<l>Te voren, want ic was so blint.</l>
<l>Si boeden mi lijf ende goet,</l>
<l n="7580">Ende seiden: "Here, nu doet</l>
<l>Al uwen wille metten minen,</l>
<l>Sonder vragen ende pinen;</l>
<l>Want geen vrient, dat weet wale,</l>
<l>En gert thoudene tenegen male</l>
<l n="7585">Jegen sinen vrient, Godweet,</l>
<l>Goet dat ter Avonture steet,</l>
<l>Noch sijns selfs lijf daer mede;</l>
<l>Ende sint so groete vriendelichede</l>
<l>Ende trouwe es tussen u ende mi,"</l>
<l n="7590">So seit die vrient, "ic wille dat gi</l>
<l>Mi gebiet nacht ende dach,</l>
<l>Ende over al dat ic vermach,</l>
<l>Bedie men can niet gekinnen</l>
<l>Die getrouwe vrient van binnen,</l>
<l n="7595">Men heeftse ter noet geproeft.</l>
<l>Opdat gi enichge stucke behoeft,</l>
<l>Doet mi vore u liggen gevaen,</l>
<l>Ochte vor u te borge staen,</l>
<l>Neemt mijn goet, vercopet al,</l>
<l n="7600">Besiet oft ict iet willen sal."</l>
<l>Hier met sone liethijt niet varen,</l>
<l>Hine dede mi nemen sonder sparen</l>
<l>Dine die was van cleinre warde,</l>
<l>Dies hi te smekene mi begerde;</l>
<l n="7605">Mar die scande heeft luect dien mont,</l>
<l>Ende daerne ontpluken tegere stont,</l>
<l>Mar nemt sinen onwille in goede,</l>
<l>Dat niemene en kinne sine ermoede;</l>
<l>Maer wilt in hem selven sluten</l>
<l n="7610">Ende tonet altoes tscoenste van buten,</l>
<l>Also alse ict doen moet nu.</l>
<l>Lieve geselle, dat seggic u,</l>
<l>Dats nu vergeten altemale,</l>
<l>Mire vrienden irsten tale,</l>
<l n="7615">Daer si mi smeecten mede,</l>
<l>Scuwen nu mi in elke steede.</l>
<l>Dus en doen die gene niet,</l>
<l>Diemen papelarde siet</l>
<l>Ende achter lande lopen ende gaen;</l>
<l n="7620">Dese doen van buten verstaen</l>
<l>Hare gebrec van hare ermoede,</l>
<l>Ende binnen leven si met goede,</l>
<l><edition n="129"/>Ende hebben penitancie goet</l>
<l>Ende vet, diese leven doet,</l>
<l n="7625">Ende gaderen wel groten scat,</l>
<l>Ende buten so seggen si dat,</l>
<l>Dat si hebben honger ende breke.</l>
<l>Nu willic, eer ic te verre spreke,</l>
<l>Swigen vort ende latent varen;</l>
<l n="7630">Want dat seggic u tuwaren,</l>
<l>Dat altoes haten ypocriten,</l>
<l>Datmen iet seit van aeren viten.</l>
<l>Men seit, geselle, ende dats waer:</l>
<l>Sotte herte bringt in pine swaer</l>
<l n="7635">Ter menichger tijt haeren here,</l>
<l>Dat weet ic bi mi selven sere;</l>
<l>Want die minne heft mi verraden</l>
<l>Ende bracht in scanden ende in scaden.</l>
<l>Sonder enichge andre dinge</l>
<l n="7640">So hebbic alle sonderlinge</l>
<l>Verloren, die waren mine vriende,</l>
<l>Wat ic noit jegen hem verdiende:</l>
<l>Dat blijft altemale verloren,</l>
<l>Maer ic weet wel te voren,</l>
<l n="7645">Dat gi mijn getrouwe vrient sijt,</l>
<l>Ende wesen sult tote diere tijt</l>
<l>Dat u die ziele scede van live;</l>
<l>Want ic seker alsoe blive</l>
<l>Die wile dat ic moete leven;</l>
<l n="7650">Maer die doet doet al begeven.</l>
<l>Diet doet doet menich geselscap sceden,</l>
<l>Diet noede doen onder hem beeden.</l>
<l>Getrouwe minne al sceedt si</l>
<l>Metter doet, geloves mi,</l>
<l n="7655">So blijft gestaede metten genen,</l>
<l>Die niet en es gesceden henen;</l>
<l>Want al wart dat ic nu</l>
<l>Versciede, ic soude nochtan met u</l>
<l>Int herte bliven sonder vergeten;</l>
<l n="7660">Ende so moegedi van mi wel weten,</l>
<l>Gelijc dat leefde Pirotheus</l>
<l>In dat herte Theseus,</l>
<l>Diene so minde na sine doet,</l>
<l>Dat hine met pinen groet</l>
<l n="7665">Levende sochte inder hellen:</l>
<l>So sere ginc hire hem omme quellen.</l>
<l>Dese mindene, weetmen wel,</l>
<l>Maer Ermoede es noch alsoe fel</l>
<l>Dan die Doet, dat es waerhede;</l>
<l n="7670">Want ziele ende lijf doet si mede,</l>
<l>Alse lange alse si te gadre duren,</l>
<l>En laet si cume in ere uren</l>
<l>Leven ende verdoemesse beide.</l>
<l>Dies proeftmen wel die waerheide</l>
<l n="7675">In dieften ende in verswerne mede,</l>
<l>Ende in menichge andre quaethede.</l>
<l>Dit en doet die Doet niet,</l>
<l>Want alsmense comen siet,</l>
<l>Hoe swarlike si coemt toegegaen,</l>
<l n="7680">Op ene ure eist al gedaen.</l>
<l>Lieve geselle, dat u God lone,</l>
<l>Gedinke u van Salomoene,</l>
<l><edition n="130"/>Die van Jherusalem was coninc,</l>
<l>Ende screef menichge wise dinc.</l>
<l n="7685">Hi seide: "Lieve kint, hoet u</l>
<l>In allen tijt ende oec nu</l>
<l>Jegen ermoede, dats mijn raet;</l>
<l>Want ermoede, dat verstaet,</l>
<l>Doet enen broeder den andren haeten</l>
<l n="7690">Ende verstoeten ende laeten."</l>
<l>Hi seit: hi hadde liever die doet</l>
<l>Dan te sine in ermoede groet,</l>
<l>Ende om sorgelic ermoede ende swaer</l>
<l>So spreect hi vort oppenbaer</l>
<l n="7695">Van gebreke, die over hare</l>
<l>Viande wreet hare entare;</l>
<l>Want noit man en was sekerleke</l>
<l>So onwart alse die hadde breke.</l>
<l>In loye gelijctmenne ende anders niet</l>
<l n="7700">Gelijc diemen in scanden siet.</l>
<l>Alte quaet soe es ermoede,</l>
<l>Maer waert, geselle, dat u soe stoede,</l>
<l>Dat gi hadt in uwer gewelt</l>
<l>So groeten scat, so groet gelt,</l>
<l n="7705">Dat gi mocht geven wale</l>
<l>Wat gi wout altemale,</l>
<l>Ende meer dan gi const geloven,</l>
<l>Gi quaemt al uwes dinges te boven,</l>
<l>Ende sout cnoppe ende rosen lesen,</l>
<l n="7710">Hoe vaste dat si besloten wesen;</l>
<l>Maer ic weet wel sekerlike,</l>
<l>Dat gi niet en sijt so rike;</l>
<l>Ende gi en sijt so nodich niet,</l>
<l>Gine sout gerne geven iet.</l>
<l n="7715">Daerbi geeft so cleine scoenhede,</l>
<l>Dat gire niet en vallet meede</l>
<l>In ermoede, datmen u versmaede,</l>
<l>- Gi soudes hebben verlies ende scade, -</l>
<l>Ende daertoe houden over sot</l>
<l n="7720">Ende met u maken sceren ende spot,</l>
<l>Dies gi hadt bi uwen aneverde</l>
<l>Gecocht die dinc boven haerre warde.</l>
<l>Ic rade oec wel dat gi sent</l>
<l>Van nuwen oefte scoene prosent,</l>
<l n="7725">In dwalen ocht in pendren mede,</l>
<l>Want het es grote hoveschede,</l>
<l>Alse apple, criken ende peren:</l>
<l>Dusdane gichten en mach u deren.</l>
<l>Al eist dat gijt hebt gecocht,</l>
<l n="7730">Segt emmer dat het u es bracht</l>
<l>Ende gesent te hants op die stede,</l>
<l>U gichte salre sere werden mede.</l>
<l><edition n="131"/>Roede rosen soutdi oec bringen,</l>
<l>Ochte violetten met desen dingen,</l>
<l n="7735">Ochte van bloemen scoene hoede;</l>
<l>Dit en mach u bringen in gere ermoede.</l>
<l>Wet wel dat gichten verwinnen</l>
<l>Quaetsprekeren in allen sinnen;</l>
<l>Ende al wistense enich quaet</l>
<l n="7740">Vanden gevere, dat verstaet,</l>
<l>Si soudent dore sine gichten decken,</l>
<l>Ende alle doeget van hem vertrecken.</l>
<l>Menichgen so behout gichte sine ere,</l>
<l>Die gelachtert soude wesen sere,</l>
<l n="7745">En wart biden gichten niet.</l>
<l>Bi gichten men oec dicken siet</l>
<l>Menichge goede provende geven,</l>
<l>En daedt gichte het ware bleven.</l>
<l>Die gichte, diemen plegt te gevene,</l>
<l n="7750">Geft orcontscap van goeden levene.</l>
<l>Overal so heeft geven stat,</l>
<l>Al heeft sijt tere stede bat</l>
<l>Dan sijt tere andre hebben can.</l>
<l>Geven maect den gevre goet man,</l>
<l n="7755">Geven prijst den gevre sere,</l>
<l>Ende den nemre doet onnere.</l>
<l>Die sine edele vrieit goet</l>
<l>In anders dienst lient ende doet,</l>
<l>En dinct mi beraden niet wale</l>
<l n="7760">Nu no te gheenen male.</l>
<l>Wat help dat ic hier af vele diede?</l>
<l>Met gichten veetmen aldie liede.</l>
<l>Geselle, verstaet wel dese wart,</l>
<l>Die ic u hebbe geopenbart.</l>
<l n="7765">Eist dat sake dat gise doet,</l>
<l>Het sal u wesen harde goet;</l>
<l>Want u die God van Minnen sal</l>
<l>Houden u gelof wel al,</l>
<l>Ende hine saels u twent faelgieren,</l>
<l n="7770">Alse hi den torre sal asselgieren</l>
<l>Met ver Venuse der goddinnen,</l>
<l>Die brinct met hare dien brant van minnen.</l>
<l>Si selen verstriden die portiere,</l>
<l>Ende werpen te neder sciere</l>
<l n="7775">Dien casteel, ende dan mogedi</l>
<l>Nemen die Rose, hoe vaste dat si</l>
<l>Es besloten, des sijt gewes;</l>
<l>Ende tierst dat si gewonnen es,</l>
<l>So es meesterrie boven al,</l>
<l n="7780">Hoe datmense behouden sal,</l>
<l>Dat gire lange bi duren moegt;</l>
<l>Want hens gene meerre doegt,</l>
<l>Dan dat die liede behouden connen</l>
<l>Die dinge die si hebben gewonnen,</l>
<l n="7785">Willen sire bliscap af ontfaen;</l>
<l>Want die virtut es soe gedaen,</l>
<l>Dat mere es, sijt seker des,</l>
<l>Te hoedene dat gewonnen es,</l>
<l>Dan es dat winnen no dat bejagen.</l>
<l n="7790">Keytijf mach hi hem wel clagen</l>
<l>Die verliest sine vrientdinne</l>
<l>Bi sire scout in enichgen sinne.</l>
<l>Het es een harde groet bevroeden,</l>
<l>Die sine vrientdinne wel can hoeden,</l>
<l n="7795">So dat hise niet en verliest,</l>
<l>Ende elre en genen vrient en kiest,</l>
<l><edition n="132"/>Namelike alse onse Here geeft,</l>
<l>Dat si duecht ende scoenheit heeft,</l>
<l>Ende sonder vercopen geft hare minne</l>
<l n="7800">Met trouwen ende met gestaden sinne.</l>
<l>Minne vercopen en was noit vonden</l>
<l>Van wive in engenen stonden</l>
<l>Dan bi gerechter ribaudien.</l>
<l>So wie der waerheit wille lien,</l>
<l n="7805">Sone es minne engene int wijf,</l>
<l>Die omme gichte geeft hare lijf.</l>
<l>Alselke minne moet sijn gescent,</l>
<l>Ende oec die wijf daermense ane vent.</l>
<l>Nochtan sinse alle wel naer</l>
<l n="7810">Gereet te nemene, dat es waer,</l>
<l>Ende al te rovene, die si kinnen</l>
<l>Vaste gevaen met haerre minnen.</l>
<l>Juvenael hi doet ons cont,</l>
<l>Dat Hiberne seide tere stont,</l>
<l n="7815">Dat si vele liever woude</l>
<l>Hare ogen verliesen, dan si soude</l>
<l>Hare houden an enen man allene,</l>
<l>Sine soude met andren sijn gemene:</l>
<l>Bi enen sone woutsi niet duren,</l>
<l n="7820">So heet was si van naturen.</l>
<l>Hen es wijf so goet van sinne,</l>
<l>Noch so getrouwe in hare minne,</l>
<l>Sine wille hebben van haren vrient,</l>
<l>Hoe getrouwelike hi haer dient,</l>
<l n="7825">Alle staense na ontcleden:</l>
<l>Aldus wilt elc den sinen leden.</l>
<l>Wat souden doen dan die wijf,</l>
<l>Die om gelt dan geven hare lijf,</l>
<l>Sint men cume can enichge venden,</l>
<l n="7830">Die hem els can onderwinden</l>
<l>Dan van goede te nemene dwonder,</l>
<l>Hoe sere si hebben den man tonder?</l>
<l>Juvenael dese regle visiert,</l>
<l>Maer en es regle sine faeliert</l>
<l n="7835">Selc wile an ene onder hondert:</l>
<l>Die goede sijn altoes gesondert,</l>
<l>Vanden quaden waest dat hijt seide,</l>
<l>Doe hi dese sentencie uutleide:</l>
<l>Maer es een wijf van selken sede,</l>
<l n="7840">Getrouwe van herten, simpel mede,</l>
<l>Hovesch ende wetende van manieren,</l>
<l>Ende daertoe hovesch ende goedertieren,</l>
<l>Een man machs hare trouwe te bat;</l>
<l>Maer boven al soe hoede hem dar,</l>
<l n="7845">Hi nine legge al sine cure</l>
<l>An hare gedane, an hare figure,</l>
<l>Noch oec an hare scoenheit met;</l>
<l>Want hi blever oec bi gelet.</l>
<l>Maer die wilt sijn engien maken,</l>
<l n="7850">Hi moet versien al dese saken,</l>
<l><edition n="133"/>Dat es hare sede, hare wijsheit,</l>
<l>Eer hire sijn herte vaste an leit;</l>
<l>Maer die scoenheit alleene anesiet,</l>
<l>Hi werp hem selven in verdriet;</l>
<l n="7855">Want scoenheit onlange steet</l>
<l>In enen poente, si en tegeet;</l>
<l>Want si es van diere naturen</l>
<l>Gemaect, dat si van uren te uren</l>
<l>Mindren moet, nacht ende dach.</l>
<l n="7860">Mar die sen ende conste vercrigen mach,</l>
<l>Dat blijft hem altoes gereet</l>
<l>Die wile hi op die werelt geet,</l>
<l>Ende doetene eren alle dage,</l>
<l>Ende hoecht daer bi vriende ende mage.</l>
<l n="7865">Daer bi die gene, die es vroet,</l>
<l>Sal altoes merken wat hi doet</l>
<l>Ende werken met sinne alle tide.</l>
<l>Die vrouwe si sal wesen blide</l>
<l>In haer selven ende harde vroe,</l>
<l n="7870">Dat si hare herte bestaedt alsoe</l>
<l>An ene, die es scone ende wijs,</l>
<l>Ende van doegeden hevet prijs.</l>
<l>Waer dat sake dat mi te rade</l>
<l>Iemen quame, ende hi mi bade,</l>
<l n="7875">Dat ic hem seide ocht ware goet,</l>
<l>Dat hi keerde al sinen moet</l>
<l>Ende sine herte daertoe sette,</l>
<l>Dat hi liedekine ende motette</l>
<l>Ende rime makede ende screvetse in brieve,</l>
<l n="7880">Ende sendetse sinen sueten lieve:</l>
<l>Ay las! dat mach luttel vromen;</l>
<l>Maer die de borse swaer doet coemen,</l>
<l>Met florinen wel gespect,</l>
<l>Hi es wel ontfaen ende natrect;</l>
<l n="7885">Want sine geren el, dats waer,</l>
<l>Dan die borse met gelde swaer:</l>
<l>Al hare gedachte so leit daer ane.</l>
<l>Mi es leet dat ics hermane,</l>
<l>Ende te meer soe waers mine clage;</l>
<l n="7890">Maer ic siet argeren alle dage.</l>
<l>In den tijt ons irst vader</l>
<l>Ende onser moeder beide gader,</l>
<l>Naerdat ons de lettre seghet,</l>
<l>Daert in bescreven leghet,</l>
<l n="7895">Doe vantmen getrouwe minne</l>
<l>Sonder giricheit van sinne.</l>
<l>Deen en geerde den andren niet</l>
<l><edition n="134"/>Te rovene, alsmen nu pliet;</l>
<l>Die lieden so weeldich niet ne waren</l>
<l n="7900">Van cledren noch van spisen, tuwaren.</l>
<l>Sie raepten castaengen in dat wout</l>
<l>Ende ander cruut menichfout,</l>
<l>Dat si aten vore visch, vore vleesch.</l>
<l>Na wijn en daedense en genen eesch:</l>
<l n="7905">Si dronken borne simpelment,</l>
<l>Sine wisten van claerheit een twent.</l>
<l>Nochtoe en hadde gegaen noit ploech:</l>
<l>Dierde bi hare selven droech,</l>
<l>Gelijc datse God pareerde</l>
<l n="7910">Ende al bi sinen wille visierde,</l>
<l>Daer si af namen oec hare noet.</l>
<l>Si en aten coken no broet,</l>
<l>Salm no store, noch selke ware.</l>
<l>Sie cleedden die velle metten hare,</l>
<l n="7915">Gelijc si vanden beesten quamen.</l>
<l>Crude ende lovren dat si namen,</l>
<l>Ende maecten loedsen daer si in lagen;</l>
<l>Ende in die roken dat si plagen</l>
<l>Hole te makene, daer si in meest</l>
<l n="7920">In plagen te vliene dor den tempeest.</l>
<l>Anders so sliepen si upt gras</l>
<l>Of upt hoy datter bi was;</l>
<l>Mar alse leden was dat weder,</l>
<l>Ende scone ende suete die lucht wart weder,</l>
<l n="7925">Soe dat elc vogel dien dach</l>
<l>Smargens gruette, alse hine sach,</l>
<l>Die hem therte vervroien deede;</l>
<l><edition n="135"/>Ende Zepharus die wint dan mede</l>
<l>Uten suden waiende quam,</l>
<l n="7930">Ende dat Flora sijn wijf vernam.</l>
<l>Die Goddinne es vanden blomen,</l>
<l>Dede sise scone utespringen comen,</l>
<l>Ende tallen staeden bloien wel;</l>
<l>Want siene kinnen niemen al</l>
<l n="7935">Over meester dan dese twee,</l>
<l>Noch hier int lant noch over zee;</l>
<l>Dese geven hem varuwe menichgerande,</l>
<l>Nadat si wassen achter lande.</l>
<l>Van desen blomen dus gescapen</l>
<l n="7940">Soe maken mageden ende cnapen</l>
<l>Menichgerande hoedekine,</l>
<l>Fraie, scone ende fine;</l>
<l>Van desen blomen altemale</l>
<l>Makense hare bedden, die roken wale,</l>
<l n="7945">In praiele ende in vergiere:</l>
<l>Dit was ene al te suete maniere.</l>
<l>Dan stoet die erde so in hogen</l>
<l>Van haren blomen, dat si orlogen</l>
<l>Woude den hemel sceen, dies si</l>
<l n="7950">Blomen hadden meer dan hi</l>
<l>Sterren ochte planeten deede:</l>
<l>So overmodich was sire mede.</l>
<l>Op selke bedde, alse ic segge,</l>
<l>Sonder van giricheden vlegge</l>
<l n="7955">Iet te hebbene, tien tiden lagen</l>
<l>Die gene die der minnen plagen,</l>
<l>Ende onderhelsden hem ende custen;</l>
<l>Ende alsi wouden mede rusten,</l>
<l>Hare omgange ende hare gordine</l>
<l n="7960">Waren die bome, daer doer scinen</l>
<l>Niet der sonne raien en conde:</l>
<l>So dicke waren si tien stonden.</l>
<l>Daeronder si hare danse dreven</l>
<l>Ende hare spel sonder begeven;</l>
<l n="7965">Si en rochten om dinc negene</l>
<l>Dan hoe elc sijn lief allene</l>
<l>Mochte helsen ende cussen mede,</l>
<l>Ende al bi groter vriendelichede.</l>
<l>Noch toe en hadde noit gewesen</l>
<l n="7970">Noch coninc, noch prince, hebbic gelesen.</l>
<l>Sie waren alle even gelijc</l>
<l>Van goede, van haven, ende even rijc.</l>
<l>Niemen en hadde proper goet:</l>
<l>Het was gemeine al wart stoet.</l>
<l n="7975">Herscap ende gerechte minne</l>
<l>En bleven noit gestade van sinne.</l>
<l>Die gene diese wilt meestrien,</l>
<l>Hi doese sceden ende ontvrien.</l>
<l>In huweleke machment sien</l>
<l n="7980">Bi waren expelemente gescien,</l>
<l>Alse die man waent wesen vroet,</l>
<l>Ende hi sinen wive mesdoet,</l>
<l>Mesprijst ende sere sleet.</l>
<l>So dickent sleet hise, dat si geet</l>
<l n="7985">Menichwarf daert hem es leet,</l>
<l>Daer si te voren, Godeweet,</l>
<l>Luttel om pensede ochte gaf;</l>
<l><edition n="136"/>Ende hi en cans niet comen af,</l>
<l>Hine tie hare ane menichge sake,</l>
<l n="7990">Ende doetse leven met ongemake.</l>
<l>Aldus sone can minne geduren,</l>
<l>Daermense leven doet met suren,</l>
<l>Ende meester wilt sijn over haer goet,</l>
<l>Ende over haer selven, wat sijs doet.</l>
<l n="7995">Dan seit die sot: "Dierne quaet,</l>
<l>Gi maect mi te groet baraet;</l>
<l>Alsic ben te minen labure,</l>
<l>So hebbedi wel uwen wille ter cure;</l>
<l>Dan gadi baleren ende springhen,</l>
<l n="8000">Ende als eene merminne zinghen,</l>
<l>- God die geve u quaden dach! -</l>
<l>Ende alsic ben om onse bejach</l>
<l>In Poitau ochte in Ingelant,</l>
<l>Soe behagele noch soe achemant</l>
<l n="8005">En vintmen in die stat dan niet;</l>
<l>Ende alse u dan iemen siet,</l>
<l>Die vraget die sake, waerbi</l>
<l>Gi sijt so behagel, dan segdi,</l>
<l>Dat gijt doet om uwen man:</l>
<l n="8010">Nochtan so liegedi daer an.</l>
<l>O mi, lase! ende wat weetti</l>
<l>Ocht ic doet och levende si?</l>
<l>Ic ben alre onneren wert,</l>
<l>Dat gi tmine aldus verteert:</l>
<l n="8015">Ic bem u onghevalleghe cnape:</l>
<l>Met eer blase van eenen scape</l>
<l>Souden mi de quade knechte</l>
<l>Int aensichte werpen met rechte!</l>
<l>Ic moet u anders castien gaen.</l>
<l n="8020">Gi hebt mi grote ere gedaen,</l>
<l>Dat gi vore waerheit lijt,</l>
<l>Dat gi dore mi behagel sijt.</l>
<l>Wie dat hort hi weet wale,</l>
<l>Dat gi dan lieget altemale.</l>
<l n="8025">Om mi, lase! omme mi</l>
<l>Seggedi dat altemale si:</l>
<l>Ic was op dien dach verscoven,</l>
<l>Dat ic u trouwe ginc beloven,</l>
<l>Ende ic nie u man wart.</l>
<l n="8030">Met mi soe maecti den boebart;</l>
<l>Nochtan en hebbic die macht niet</l>
<l>Te volbringene dies gi pliet;</l>
<l>Noch ic en cans oec niet gesien,</l>
<l>Gelijc dat dese ribaude plien.</l>
<l n="8035">Om hare puten daer si gaen.</l>
<l>Alsoe tu soe coemen si saen,</l>
<l>Alsi u sien in enichgen wege,</l>
<l>Ende geleiden u alle wege.</l>
<l>Dore wien dragedi dese gewaden,</l>
<l n="8040">Die mi sere deren ende scaden?</l>
<l>Gi segt dat om mi al si:</l>
<l><edition n="137"/>Ine ben niet el dan gi van mi</l>
<l>Altoes maect u omcleet,</l>
<l>Dat mi es van herten leet.</l>
<l n="8045">Gi wart beter harde vele</l>
<l>Met desen wimple om u kele</l>
<l>Dan metten baruren, die gi draecht,</l>
<l>Daer gi mi met qualec behaget.</l>
<l>Bi Goede, waer ic u dicwile bi,</l>
<l n="8050">Die viere bisante gave mi,</l>
<l>Hoe hovesch ic bem, hoe goedertiere,</l>
<l>Mi soude verwandelen mine maniere,</l>
<l>Ende soude u slaen vort ende weder,</l>
<l>Om uwe hovarde te leggene neder,</l>
<l n="8055">En lietict niet dore die scande.</l>
<l>Ende weet oec wale dat ict ande,</l>
<l>Ende anden sal, gine latet bliven.</l>
<l>In wille met mannen no met wiven</l>
<l>Dat gi ten danse waert sijt verdich,</l>
<l n="8060">Ic en bem daer jegenwerdich.</l>
<l>Ende banderside, ine caent gehelen,</l>
<l>Want het doet mine herte quelen,</l>
<l>Tusscen u ende Robine</l>
<l>Metten groenen hoedekine,</l>
<l n="8065">Die tuwen boede es soe gereet,</l>
<l>Segt mi, vrouwe, Godeweet!</l>
<l>Hebdi scape onder u beden</l>
<l>Te deilne, dat gi niet gesceden</l>
<l>En cont, hine coemt alden dach,</l>
<l n="8070">Daer hi u sien ende spreken mach?</l>
<l>Ine weet wat dieden mach u spreken:</l>
<l>Hets ene maniere van quaden treken;</l>
<l>Maer biden Here van paradise</l>
<l>Ende biden goeden sinte Denise,</l>
<l n="8075">Spreectu meer jegen heme</l>
<l>Iewerinc, daer ict verneme,</l>
<l>Gi seles hebben blau danscijn;</l>
<l>Ja gi, het sal swarter sijn</l>
<l>Dan enichge cole wesen mach,</l>
<l n="8080">So menichgen overdadichgen slach</l>
<l>Salic u geven, groet ende swaer.</l>
<l>Wat hebbedi te doene hier ocht daer</l>
<l>Met desen ribauden vuel ende quaet?</l>
<l>Gi selt mi dienen, dat verstaet,</l>
<l n="8085">Ende die quadien laten gaen,</l>
<l>Ochte, bi Goede! ic sal u slaen</l>
<l>In goede vaste vingerline.</l>
<l>Die duvel hi maect u te sine</l>
<l>So welbekent metten ribouden</l>
<l n="8090">Die u met rechte niet en souden</l>
<l>Kinnen noch oec met u wandelen;</l>
<l>Gi sout u anders te rechte handelen.</l>
<l>Ic nam u bidi dat gi</l>
<l>Mi trouwe sout doen ende dienen mi.</l>
<l n="8095">Waendi gecrigen daer met mine minne,</l>
<l>Dat gi u hout wel van bekinne</l>
<l>Met desen ribauden, die u naer</l>
<l>Altoes volgen hier ende daer?</l>
<l>Hi dede sonde ende harde quaet,</l>
<l n="8100">Die gene die mi gaf den raet,</l>
<l>Dat ic u noit te wive nam</l>
<l>Ende met huweleke ane u quam!</l>
<l>Haddic Orestresse wel verstaen,</l>
<l><edition n="138"/>Ine hadde huwelic noit gedaen.</l>
<l n="8105">Hine houdt niemene over vroet,</l>
<l>Die een wijf ondertrouwe doet.</l>
<l>Hi segt: hets alte grote pine</l>
<l>Man in huwelic te sine;</l>
<l>Hets vol vernois ende vol torments,</l>
<l n="8110">Vol sceldens ende vol perlements,</l>
<l>Om die sotte wijf hoverdich,</l>
<l>Die hem alre eren dinct werdich,</l>
<l>Ende die vol clagen sijn altenen:</l>
<l>Hem dinct al goet dat si meenen.</l>
<l n="8115">Neemt oec een arm wijf een man,</l>
<l>Voeden ende cleden moet hise dan,</l>
<l>Ende doen hare behoefte al diegelike;</l>
<l>Neemt hi oec ene die es rike,</l>
<l>So es si wilt ende overmodich,</l>
<l n="8120">Ende te bestierne ongerodich;</l>
<l>Neemt hi oec een scone wijf,</l>
<l>So blijft hi oec altoes keytijf;</l>
<l>Want hare menich joncman</l>
<l>Geet in allen siden an;</l>
<l n="8125">Sie gruetense ende doen hare ere,</l>
<l>Ende pinen hare te dienne sere;</l>
<l>Sie comen ende gaen te hare,</l>
<l>Ende begerense openbare.</l>
<l>Dickent soe comense in hare gemoet</l>
<l n="8130">Ende geloven hare groet goet,</l>
<l>Ende seggen dat sijs hare wel onnen,</l>
<l>So datse int inde werden verwonnen;</l>
<l>Want selden enich borch ontsteet,</l>
<l>Daermen in allen sinnen togeet.</l>
<l n="8135">Neemt hi ene lelecke, so welt si</l>
<l>Alden lieden, geloves mi,</l>
<l>Hare doen behagen, op dat si can.</l>
<l>Enege sake neemt si dan</l>
<l>Die de lieden besien gerne.</l>
<l n="8140">Men mochte sieren ene lanterne</l>
<l>So, si souts te scoenre wesen.</l>
<l>Dat lelicke wijf hout hare na desen,</l>
<l>Dat si gerne geprijst ware sere</l>
<l>Ende gesocht van elken here.</l>
<l n="8145">Bi Penelope machmen dit wel,</l>
<l>Sonder te nemene iemen el,</l>
<l>Merken wel, geloeft mi das,</l>
<l><edition n="139"/>Die ene dat beste wijf was,</l>
<l>Diemen in al Grieken vant.</l>
<l n="8150">Noch te Rome in al dat lant</l>
<l>Sone was soe goede soe Lucrese,</l>
<l>Daer ic af gescreven lese,</l>
<l>Alse ons seget Titus Liveus,</l>
<l>Datse tsconincs sone Tarquineus</l>
<l n="8155">Vercrachte ende dede ongevoech,</l>
<l>Daer si haer selven om versloech.</l>
<l>Dies en conste benemen niet</l>
<l>Vader no moeder, dat sijt liet,</l>
<l>Om pine die sijs gedaeden,</l>
<l n="8160">Dat hare die lachter was beraden;</l>
<l>Nochtan seiden si hare te waren</l>
<l>Scone redene dat sijt liete varen.</l>
<l>Ende oec so seide hare man,</l>
<l>Datter en gelage niet an,</l>
<l n="8165">Ende hi vergaeft hare altemale,</l>
<l>Ende seide hine wouds meer horen tale,</l>
<l>Ende spracker scone redene toe</l>
<l>Hare te troestene, ic segge u hoe:</l>
<l>"Lieve," seit hi, "nu laet varen:</l>
<l n="8170">Ghi en hebs scout te waren</l>
<l>Van aldien datter es gesciet;</l>
<l>Want die lichame en sondicht niet,</l>
<l>Die herte sine gert meede."</l>
<l>Wat si seiden, hare droefhede</l>
<l n="8175">En minderde niet no haren rouwe.</l>
<l>Een mes so nam die joncfrouwe</l>
<l>Om hare te doedene heimelike.</l>
<l>Te haren man seit soe drovelike:</l>
<l>"Lieve here, wie mi vergeeft</l>
<l n="8180">Den lachter, dienen mi heeft</l>
<l>Gedaen, ine vergeves mi selven niet;"</l>
<l>Ende eermens conste geweten iet,</l>
<l>Nam si dmes met droven sinne</l>
<l>Ende staect te haerre herten inne,</l>
<l n="8185">Dat sie viel vor hem doet;</l>
<l>Maer eer si verstarf in die noet,</l>
<l>Bat sie hen in liever sake,</l>
<l>Dat si hare bitter doet noch wraken.</l>
<l>Dit exempel doet ons verstaen,</l>
<l n="8190">Dat vrouwen moegen coenleke gaen</l>
<l>Waer si willen ende wesen coene,</l>
<l>Sonder hem cracht te doene;</l>
<l>Want wie so vrauwen doet cracht,</l>
<l>Werter omme ter doot bracht;</l>
<l n="8195">Ende Tarquinus, als ict vende,</l>
<l>Warter omme in ellende</l>
<l>Ghesent ende sijn sone mede,</l>
<l>Ende sint en wilden die van der stede</l>
<l>Van Rome gheenen coninc.</l>
<l n="8200">Gheselle, weet oec wel de dinc,</l>
<l>Dat men in de weerelt niet</l>
<l>Negheene Lucrese nu en ziet</l>
<l>Noch in Grieken Penelope,</l>
<l>Noch goet wijf, dats noch mee,</l>
<l n="8205">En vintmen in al erdrike:</l>
<l>Also segghen ghemeenlike</l>
<l>Die heidine, wantse niemen vonde,</l>
<l>Al zochtemense langhe stonde.</l>
<l>So hebbicker omme verteert mijn goet,</l>
<l n="8210">Dat icse mede blameren moet.</l>
<l>Nochtan lachtert menich, gheloves mi,</l>
<l>Dat gheens lachters wert en si,</l>
<l>Ende so mach mi sijn gesciet</l>
<l>In lachtere, dats wert en es niet;</l>
<l n="8215">Want men soude allen hoveschen vrauwen</l>
<l>Alle eere doen, bi miere trauwen.</l>
<l>Mi wondert sere van ere saken,</l>
<l><edition n="140"/>Dats vanden genen die brulucht maken,</l>
<l>Dat si enen man een wijf</l>
<l n="8220">Doet coepen, die hi hout sijn lijf,</l>
<l>Sonder proven ende sien,</l>
<l>- Dit sietmen alle dage gescien -</l>
<l>Dat hise gekinnen niet en mach</l>
<l>Vor dat comen es die dach,</l>
<l n="8225">Dat hise heeft onder trouwe gedaen.</l>
<l>Dan laet si haere seden verstaen</l>
<l>Haren man, den quaden sot,</l>
<l>Diese moet houden, also help mi God,</l>
<l>Al coemt datse hem sere mesbaecht.</l>
<l n="8230">Ende cochte hi een paert, hi saecht</l>
<l>Te voren ende sout oec willen proven,</l>
<l>Alse vele alst hem soude boven,</l>
<l>Eer te voren eer hire om gave</l>
<l>Enich goet ocht enichge have.</l>
<l n="8235">Goet wijf, sijt seker des,</l>
<l>Dier es men dan fenix es,</l>
<l>Alse ons Valerius doet orconde,</l>
<l>Dat si en minnen en gene stonde,</l>
<l>So vele hebben si te doene</l>
<l n="8240">Van sorgen in allen saisoene.</l>
<l>Men dan fenix vintmer goet,</l>
<l>- Mi es leet dat ict seggen moet -</l>
<l>Ocht dan men doet raven wit:</l>
<l>So sere scinen si besmit;</l>
<l n="8245">Ende daerbi met die kinnen wille</l>
<l>Enich wijf, lude ochte stille,</l>
<l>Die goet sijn, ende leren kinnen,</l>
<l>Hi soeke eirst die werelt binnen</l>
<l>Dese vogle, die ic vermane,</l>
<l n="8250">Ochte enen swarten swane:</l>
<l>Even gereet so eest hem beide.</l>
<l>Weetti wat Juvenel seide?</l>
<l>So wie een reine wijf gewint,</l>
<l>Ga inden tempel alse hise kint,</l>
<l n="8255">Ende kniele vore Jupiterre den here,</l>
<l>Ende danne ga vort in Junoes ere,</l>
<l>Ende offere hare coe guldijn;</l>
<l>Want meerre wonder sone mach sijn.</l>
<l>Ende daeromme moet men die quade minnen,</l>
<l n="8260">Salmenre enichge lief gewinnen.</l>
<l>Valerius hadde groten rouwe,</l>
<l>Dat Ruffin, sijn geselle getrouwe,</l>
<l><edition n="141"/>Huwen wilde, hi doe seide:</l>
<l>"Lieve geselle, dore God, ontbeide,</l>
<l n="8265">En werp u niet in wives bedwange;</l>
<l>Want hets ene quele die doert lange."</l>
<l>Juvenael bescrijft, die oude,</l>
<l>Postumusse, die huwen woude:</l>
<l>"Postumus, gi wilt nemen wijf:</l>
<l n="8270">En vindi niet, segt mi, keytijf,</l>
<l>Wissen te cope ochte corden,</l>
<l>Ende laet u ane ene galge vermorden?</l>
<l>Ochte en condi in engenen dingen</l>
<l>Van enen hogen torre gespringen,</l>
<l n="8275">Och in een water u vallen laten?</l>
<l>Dat quame u vele meer te baten."</l>
<l>Die coninc selve Foreneus,</l>
<l>Daer wi ave lesen dus</l>
<l>Dat hi was die gene die sette</l>
<l n="8280">Binnen Grieken dirste wette,</l>
<l>Doe hi in sinen doetbedde lach,</l>
<l>Ende hi sinen broeder sach,</l>
<l>Seidi: "Broeder, ic hadde mijn lijf</l>
<l>Behouden noch, en haddic wijf</l>
<l n="8285">Noit getrouwet int leven mijn."</l>
<l>Leonce vragede, hoet mochte sijn.</l>
<l>Hi seide: "Bruder, die manne alle,</l>
<l>Die noit lagen in wives valle,</l>
<l>Weten die waerheit altemale;</l>
<l n="8290">Ende gi sels oec weten wale,</l>
<l>Als ghi daer toe sijt comen,</l>
<l>Dat ghi wijf hebt ghenomen."</l>
<l>Pirs Abeliart liet in sin lesse,</l>
<l>Dat hi woude trouwen die abdesse,</l>
<l n="8295">Heilewigen van Parijt, sine vriendinne;</l>
<l>Maer sine woude engenen sinne,</l>
<l>Dat hise genomen hadde te wive</l>
<l>Ende gehouden te sinen live;</l>
<l>Want die vrouwe, die hare verstoet</l>
<l n="8300">Wel ende oec ten lettren goet,</l>
<l>Si castiene met redene goede,</l>
<l>Dat hi hem van huwene hoede,</l>
<l>Ende proeft hem bider scrifturen</l>
<l>Ende bi redenen telker uren,</l>
<l n="8305">Wat dinge dat huwelic ware,</l>
<l>Ende te houdene hu sware.</l>
<l>Oec dede hem die vrouwe goedertieren</l>
<l>Verstaen alle wives manieren,</l>
<l>Hoe goet dat si nemmer scenen;</l>
<l n="8310">Want wel so wiste die gene</l>
<l>Ane hare selven, want an hare</l>
<l>Wisten sie die seden openbare;</l>
<l>Maer minne en verboetse hem niet,</l>
<l>Sine wille wale dat hire pliet,</l>
<l n="8315">Ja met al selken sinne,</l>
<l>Dat hire so vaste niet valt inne,</l>
<l>Dat hi si soe ongemate,</l>
<l>Dat hire omme sine scole late</l>
<l>Ende oec sijn studeren varen;</l>
<l n="8320">Want soe seide heme tuwaren,</l>
<l>Datmen meerre bliscap pliet</l>
<l>In minnen, diemen selden siet,</l>
<l><edition n="142"/>Dan diemen siet in allen tiden.</l>
<l>Ende maect die gelieve meer blide.</l>
<l n="8325">Nochtan Pirs die minde sere</l>
<l>En liets daer omme min no mere,</l>
<l>Hi en trowese sint te wive,</l>
<l>Ende was met haren live,</l>
<l>Ende deedse uten cloestre gaen,</l>
<l n="8330">Daer si professie hadde in gedaen.</l>
<l>Daer na so quam een ongeval,</l>
<l>Daer meester Piers sere of qual,</l>
<l>Want hem worden bi wareden</l>
<l>Sine gegaden ave gesneden</l>
<l n="8335">Op enen nacht binnen Parijs.</l>
<l>Doe wart hi monec tSinte Denijs;</l>
<l>In enen cloester sint daer naer</l>
<l>So coesmenne abt, dat was waer.</l>
<l>Doe dedi enen cloester stichten</l>
<l n="8340">Beide met beden ende met gichten,</l>
<l>Die vernaemt es verre ende wide,</l>
<l>Ende hietene Paradijs tien tide.</l>
<l>Daer maecte hi abdesse in</l>
<l>Joncfrouwen Heilewigen, daer sijn sin</l>
<l n="8345">Op hadde gerust, geloeft mi das,</l>
<l>Ende die te voren nonne was.</l>
<l>Si bescrijft ons selve dat,</l>
<l>Die wile si abdesse sat,</l>
<l>Dat si Pirse haren vrient hiet</l>
<l n="8350">Here ende vader ende anders niet;</l>
<l>Ende dit was selsiene te verstane,</l>
<l>Die hare dinc nine hadde ane</l>
<l>Gesien noch harre affere geweten,</l>
<l>Hoe siene vader ende here mochte heten.</l>
<l n="8355">Nadien dat ic noch verneme,</l>
<l>So screef si ander dinc ane heme,</l>
<l>Al sint dat si abdesse was:</l>
<l>"Lieve here, geloeft mi das,</l>
<l>Al ware dat sake dat selve quame</l>
<l n="8360">Die keyser van Rome, ende mi name</l>
<l>Tenen wive ende gave sine trouwe,</l>
<l>Ende maecte van alder werelt vrouwe,</l>
<l>So haddic liever sekerlike,</l>
<l>Dat ic hiete gemeinlike</l>
<l n="8365">U pute, hoe sere het ware onscone,</l>
<l>Dan te dragene keyser crone."</l>
<l>In gelove niet tuwaren</l>
<l>Dat noit alselke wive waren,</l>
<l>Die soe wel nature kinde;</l>
<l n="8370">Ende sint nochtanne dat si minde,</l>
<l>Soe was hare harde leet der trouwen;</l>
<l>Mar hadde Pirs geloeft der vrouwen,</l>
<l>Ic segge u al sonder waen.</l>
<l>Hine hadde huwelic niet gedaen.</l>
<l n="8375">Huwelic es een quaet bant:</l>
<l>Also moete mi helpen de zant</l>
<l>Sente Julien, dies men rouct,</l>
<l>Als men goede herberge souct,</l>
<l>Ende oec Sente Ledenaert,</l>
<l n="8380">Daer menich ghevanghene bi ontfaert.</l>
<l>Huwelic si vermalendijt,</l>
<l>Dat ic noit huwede enichgen tijt!</l>
<l>Mi hadde geweest beter vele,</l>
<l>Haddic gehangen mine kele,</l>
<l n="8385">Dan dat ic nam so behagel wijf,</l>
<l>Die parert aldus hare lijf.</l>
<l>Hulpe! ic bem meer dan doet,</l>
<l>Wat baet mi u behagelheit groet,</l>
<l><edition n="143"/>Ende uwe cledre goet ende diere,</l>
<l n="8390">Diere gi hebt drie pare ocht viere;</l>
<l>Waertoe es goet dese behagelhede?</l>
<l>Het es ene grote sothede:</l>
<l>Mi en canse twent gebaten.</l>
<l>Het ware mi liever vele gelaten;</l>
<l n="8395">Want si letten mi in dien,</l>
<l>Alsic gerne soude plien</l>
<l>Ure vrinscap ende uwe minnen,</l>
<l>So lettense mi in allen sinnen,</l>
<l>Ende combren mi soe, dat ic en can</l>
<l n="8400">Comen tote dies dat ic began;</l>
<l>Ende oec en wildi liggen rechte,</l>
<l>Mar wert u met allen gevechte,</l>
<l>Ende met armen ende met beenen,</l>
<l>Dat ic en weet wat gi wilt menen</l>
<l n="8405">Anders, dan mi dunct dat wel,</l>
<l>Dat u niet en begaedt mijn spel.</l>
<l>Savons alsic bi uwen live</l>
<l>Slapen ga alse man met wive,</l>
<l>Soe ontcleeddi u altemale,</l>
<l n="8410">Ende u en blijft, dat weet ic wale,</l>
<l>Ane noch omme dat noch dit</l>
<l>Dan ene lakenne huve wit,</l>
<l>Die u al dat hoeft bedecke.</l>
<l>Die cledere hanctmen op die recke,</l>
<l n="8415">Die hangen tote dien dage daer</l>
<l>In die locht, dats seker waer.</l>
<l>Nu besiet wat si mi vromen;</l>
<l>Sdages en latense mi tu niet comen,</l>
<l>Ende snachts en doen si mi gene bate.</l>
<l n="8420">Ay, ondanc hebbic, ochtic late,</l>
<l>Sint si mi en doen geen profijt,</l>
<l>Ic en salse in corter tijt</l>
<l>Vercopen ochte te pande leggen:</l>
<l>Dan sal mi niemene wederseggen.</l>
<l n="8425">Ware oec iemene die dat seide,</l>
<l>Dat behagele cledre ocht scoenheide,</l>
<l>Ochte enichge sierheit van andren saken</l>
<l>Die vrouwen scoenre mochte maken,</l>
<l>Dat seggic dat logene si:</l>
<l n="8430">Nu hort hier die sake waerbi.</l>
<l>Besiet die scoenheit vanden rosen,</l>
<l>Van violetten, tidelosen,</l>
<l>Van guldinen cledren, van andren dingen,</l>
<l>Daermen vele mach vortbringen,</l>
<l n="8435">Es in hem selven iet die vrouwen,</l>
<l>Dat sijs iet die scoenre sijn entrouwen.</l>
<l>Ic wille dat alle wive verstaen,</l>
<l>Dat si meer scoenheden moegen ontfaen</l>
<l>Nemmerme in al hare leven,</l>
<l n="8440">Dan hem onse Here heeft gegeven.</l>
<l>Ic woude dat elke wel verstoede:</l>
<l>Sie soudens te meer sijn op hare hoede.</l>
<l><edition n="144"/>Besiet ene kemeneye swart</l>
<l>Ende sere beroect ende hart,</l>
<l n="8445">Sierse met sidinen cledren wale,</l>
<l>Ende parert wel altemale,</l>
<l>Siene sels te scoenre wesen niet</l>
<l>Diese onder parment wel siet,</l>
<l>Al scijnt si behagel int danescouwen.</l>
<l n="8450">Aldus pareren hem die vrouwen,</l>
<l>Omme die manne te makene blint;</l>
<l>Maer siene sijns selve te scoenre twint.</l>
<l>Maer hadde die mensce alse claer die ogen</l>
<l>Alse doet linx, hi soude dan moegen</l>
<l n="8455">Sien vrouwen scoenheit openbare,</l>
<l>Hoe sere si buten bedect ware.</l>
<l>Linx es een dier dat siet aldore</l>
<l>So wat dat hem coemt te vore:</l>
<l>So starc sien heeft in doegen.</l>
<l n="8460">Maer onse sien hout ons bedrogen:</l>
<l>Het es so cranc, hen cant gedoen.</l>
<l>Daeromme soe lieget visioen</l>
<l>Ende ontweecht ons therte van dien,</l>
<l>Dat wi die dinc niet binnen sien.</l>
<l n="8465">Ic segge dat noit en was die tijt,</l>
<l>Hen was orloge ende strijt</l>
<l>Tusscen Scoenheit ende Reinichede;</l>
<l>Want daer en was noit tusscen vrede,</l>
<l>So dat deen den andren en laet</l>
<l n="8470">Enen voet lants, daer hijt gevaet;</l>
<l>Mar Reinichede, dat is waer,</l>
<l>Ende hare partie hebbent te swaer,</l>
<l>Want si en can niet wale striden;</l>
<l>Ende dandre gaet hare in alle siden</l>
<l n="8475">Toe met groeten ongemake,</l>
<l>Dat Reinicheit verliest hare sake;</l>
<l>Want Lelicheit hare cameriere</l>
<l>Coemt oec daer, dats hare maniere,</l>
<l>Die te rechte hare dienen soude,</l>
<l n="8480">Ende jagetse henen met gewoude</l>
<l>Ute haren eyginen huse aldaer.</l>
<l>Dan soe heeft hare onmaer,</l>
<l>Mochtse, dat sise soude verlemen,</l>
<l>Ochte andersins haer lijf benemen.</l>
<l n="8485"><pb n="145"/> Dus heeft tachter Reinicheide;</l>
<l>Alsise assellieren beide</l>
<l>Ende hare gaen ane in allen siden,</l>
<l>Soe moetense vlien ende latense liden;</l>
<l>Al hadsoet ghezworen diere,</l>
<l n="8490">Soe moet laten in diere manieren;</l>
<l>Want hare vechten en mach niet dieden</l>
<l>Jegen die macht van so vele lieden.</l>
<l>Gonnert warde Lelicheide,</l>
<l>Dat si niet op Reinicheide</l>
<l n="8495">Orlogede dus al sonder noet.</l>
<l>Tusscen themde ende tfleesch al bloet</l>
<l>So en legt hare mesquame,</l>
<l>Daer si ane huet die name.</l>
<l>Scoenheit es blamerens wart,</l>
<l n="8500">Want si soude hebben lief ende wart</l>
<l>Reinecheden, ende soude maken</l>
<l>Tusscen hem paixs van alle saken;</l>
<l>Ten minsten soud sijs doen haer macht.</l>
<l>Waer sijs vroet ende wel bedacht,</l>
<l n="8505">Si soude hare manscap doen ende ere,</l>
<l>Alse man es sculdich sinen here;</l>
<l>Want wie vinden gescreven dus</l>
<l>Int seste boec Virgilius,</l>
<l>Van Sibillen auctoritheit:</l>
<l n="8510">So wie dat leeft in reinicheit,</l>
<l>Hine mach niet sijn gedamnert.</l>
<l>Gi vrouwen, dit exempel leest!</l>
<l>Daer omme seggic, geloeft mi das,</l>
<l>Dat noit en geen wijf en was,</l>
<l n="8515">Die hare selve scone woude maken</l>
<l>Met bestrikene van enichgen saken,</l>
<l>Ende pareerde hare dagelike</l>
<l>Emmer even behagelike,</l>
<l>Ende in spegle sach na dat,</l>
<l n="8520">Om hare te parerne bat,</l>
<l>Dat sijt elre om en dede,</l>
<l>Dan sire Renicheden mede</l>
<l>Orlogen woude ute haren lande.</l>
<l>Reinicheit heeft vele viande:</l>
<l n="8525">Beide in cloestren ende abdien</l>
<l>So hebben si alle met partien</l>
<l>Gesworen jegen hare te male</l>
<l>Hoe vaste gesloten ende hoe wale</l>
<l>Si sijn, si haetense nochtan al,</l>
<l n="8530">Ende ver Venus heeft tgeval;</l>
<l>Want si hare doen manscap alle.</l>
<l>Sine pensen twent van mesfalle,</l>
<l>Groete behagelheit si alle plien,</l>
<l>Dats om dat, alse wi sien,</l>
<l n="8535">Dat onse herte sal binnen</l>
<l>Al ontsteken van haerre minnen.</l>
<l>Hier omme so gaen si behagelike</l>
<l><edition n="146"/>Achter straten dagelike,</l>
<l>Omdat si besien willen die man,</l>
<l n="8540">Ende weder van hem besien sijn dan.</l>
<l>Te waren sie soudens hem ontien,</l>
<l>Lietmense gaen sonder besien.</l>
<l>Dese wijf doen lachter ende onnere</l>
<l>Goede, onsen lieven here,</l>
<l n="8545">Sonder redene ende met onmaten,</l>
<l>Dat si hem niet genogen laten</l>
<l>Metter scoenheit al haer leven,</l>
<l>Die hem onse Here heeft gegeven;</l>
<l>Mar dragen cireit menichfout,</l>
<l n="8550">Bont, graeu, selver ende gout,</l>
<l>Hoede van bloemen om hare scoenhede,</l>
<l>Om hare hoverde te drivene mede.</l>
<l>Si dragen gerne dat hem best steet,</l>
<l>Maer hem es utermaten leet,</l>
<l n="8555">Dat onse Here van hemelrike</l>
<l>Noit maecte van scoenheiden haer gelike,</l>
<l>Ende verwerkenre mede Goede,</l>
<l>Ende breken oec die tiene gebode.</l>
<l>Sonder twifel ic lachtre sere</l>
<l n="8560">In menegen man, in menegen here,</l>
<l>Dat si hen met behagelheiden</l>
<l>Scoenre willen vele bereiden,</l>
<l>Danse heeft gemaect onse here God.</l>
<l>Sekerlike, sie sijn wel sot</l>
<l n="8565">Ende mesgripen harde sere,</l>
<l>Dat si boven onsen Here</l>
<l>Hem selven scoenheit willen geven.</l>
<l>Ic wille cledren al mijn leven</l>
<l>Dragen, die gevoegelic sijn.</l>
<l n="8570">Aexgrau ende lambijn</l>
<l>Soude mi alse wale sonder sceren</l>
<l>Coude ende regen weren,</l>
<l>Alse mi soude bont ende scarlaken;</l>
<l>Mar gi die wilt maken</l>
<l n="8575">Die goede mantele sabelijn,</l>
<l>Scarlaken cleder ocht camelijn,</l>
<l>Die u sloien achter straten,</l>
<l>So dat gi die liede gelaten</l>
<l>Niet en cont neven u geliden,</l>
<l n="8580">Voren, noch achter no besiden,</l>
<l>Gi en stieft hem dogen vol mouden:</l>
<l>Desen cost soe moet ic houden.</l>
<l>Mar snachts, alsic bem gegaen</l>
<l>Slapen ende hebbe utegedaen</l>
<l n="8585">Mine cleder, ende dan gi</l>
<l>Sijt gelegen neven mi,</l>
<l>Ende ic jegen u speelde gerne,</l>
<l>So pijndijs u altoes te werne,</l>
<l>Ende maect u siec ende croent mede.</l>
<l n="8590">So vele maectijs dat mi die lede</l>
<l>Vercolen ende ic liggende blive,</l>
<l>- Dits die nature van uwen live -</l>
<l>Soene dar ic u niet assellieren,</l>
<l><edition n="147"/>Dat ic ten spele soude faelieren.</l>
<l n="8595">Maer alte sere so wondert mi</l>
<l>Welc dat u gelaet dan si,</l>
<l>Alse comen in u gelede</l>
<l>Die ribaude, ende metten cleede</l>
<l>Nemen ende danne met hem gaet,</l>
<l n="8600">Ocht gi hem toent selc gelaet,</l>
<l>Ende selc gewranc ende selc verdrach,</l>
<l>Alse gi mi toent nacht ende dach.</l>
<l>Negi! gine sijt dan niet cranc,</l>
<l>Gi gaet met hem al makende sanc,</l>
<l n="8605">Ende al springende, dats u maniere,</l>
<l>In die bossce ende in vergiere,</l>
<l>Met uwen onwarden putieren,</l>
<l>Die dat hebben van manieren,</l>
<l>Dat si dese gehude vrouwen</l>
<l n="8610">Leiden met hem te haren rouwen</l>
<l>Achter bossche den dau afslaen.</l>
<l>Met luder stemme si singen gaen:</l>
<l>"Ondancs hebs die vilain wihot,</l>
<l>Die es so jaloes ende soe sot!</l>
<l n="8615">Tvleesch es nu den wulven gegeven,</l>
<l>Die beene sijn den honden bleven."</l>
<l>Dese scande, pute, ende dit verdriet</l>
<l>Es mi algader bi u gesciet.</l>
<l>Ghedsat hebbe u quade vel,</l>
<l n="8620">Vule vrouwe, dat gi so wel</l>
<l>Levert u lijf den putieren,</l>
<l>Dat so vuel es van manieren.</l>
<l>Acharme, lase! ende bi al desen</l>
<l>Soe doedi mi in dordine wesen</l>
<l n="8625">Van sinte Arnouts broederscape,</l>
<l>Daer menich ongevallich cnape</l>
<l>Mede daer binnen es ontfaen,</l>
<l>Die wettegen huwelic heeft gedaen;</l>
<l>Want van M., die ic meene,</l>
<l n="8630">So vintmenre binnen cume ene,</l>
<l>Sie en spelen al dat spel</l>
<l>Die wile sire toe doegen wel;</l>
<l>Ende alsiere toe en doegen meer,</l>
<l>Sone hadden si den wille noit eer</l>
<l n="8635">So groet als si hebben nu.</l>
<l>Juvenael segt, dat seggic u,</l>
<l>Die wel spreect van desen ambachte,</l>
<l>Dat engene sonde so sachte</l>
<l>Noch mendre dan dese en si:</l>
<l n="8640">Die wive houdenre hem an bedi,</l>
<l>Want het raed hem hare nature,</l>
<l>Ende hare herte soe es al ure</l>
<l>In dien gepense, dat verstaet,</l>
<l><edition n="148"/>Altoes te doene na quadere quaet.</l>
<l n="8645">Men heeft gesien gehuwe liede,</l>
<l>Dat hen duvelie gesciede,</l>
<l>Ende sie bi haren stiefsoene lagen,</l>
<l>Ende broedere ende kindre van hem dragen.</l>
<l>Alle wive so sijn puten,</l>
<l n="8650">Ic en latre engene buten,</l>
<l>Ocht in daede, ocht in wille,</l>
<l>Datter engene en swiget so stille.</l>
<l>Dit voordeel hebben alle wijf.</l>
<l>Het es hem te doene harde stijf</l>
<l n="8655">Hier af te keerne tenichgen dage,</l>
<l>Noch dore stote noch dore slage;</l>
<l>Maer scande doet hem dicke laten,</l>
<l>Dat si hem daer af gematen.</l>
<l>Mar uten wille met genen dingen</l>
<l n="8660">So en machse niemen bringen,</l>
<l>Sine wildenre vrouwe af sijn algader.</l>
<l>Nu helpe God, die hemelsce vader,</l>
<l>Wat magic doen met dien putieren,</l>
<l>Die mi dus dagelics asselgieren</l>
<l n="8665">Ende doen hebben dus swaren moet?</l>
<l>Dreidicse, waertoe waert goet?</l>
<l>Sine geven om mijn dreigen niet.</l>
<l>Vechtic jegen hem oec iet,</l>
<l>Soe mochten si mi lichte verslaen:</l>
<l n="8670">Mi es dan beter tlaten staen;</l>
<l>Want sie sijn in quaetheiden stout,</l>
<l>Ende jonc ende sot, ende ic bem out.</l>
<l>Hare joget si onstecse sere,</l>
<l>Dat si waenen weesen here,</l>
<l n="8675">Jaes Rolant ocht Hercules,</l>
<l>Ochte Samsoen, dies sijt gewes.</l>
<l>Hercules hi was nochtan</l>
<l>Een die stoutste, starcste man,</l>
<l>Diemen in die werelt vant.</l>
<l n="8680">Hi versloech met sire hant</l>
<l>XII vreseleke diere,</l>
<l>Die wonderlic hadden die maniere;</l>
<l>Mar dat dartiende en conste hi</l>
<l>Niet verwennen, geloves mi,</l>
<l n="8685">Dat was Dyanira sine amie:</l>
<l>Hine conste noit verwinnen die;</l>
<l>Maer si dede hem selke pine</l>
<l>Met enen hemde van venine,</l>
<l>Dat hi hem warp in een viere,</l>
<l n="8690">Ende verberne hem selven sciere.</l>
<l>Dus bleef doet die starke degen,</l>
<l>Die menegen kempe hadde verslegen;</l>
<l>Ende Samsoen al die gelike</l>
<l>Bleef oec doet jamerlike</l>
<l n="8695">Onder die heidine, fel ende wreet,</l>
<l><edition n="149"/>Omdat hem Dalyda afsneet</l>
<l>Sijn haer, want alst was bescoren,</l>
<l>Haddi al sine cracht verloren.</l>
<l>Hier bi doe ic sotheit groet,</l>
<l n="8700">Dat ic mi pine teneger noet</l>
<l>U te castiene iet een twent;</l>
<l>Want alse gi uwe ribaude vent,</l>
<l>So seldi over mi hen clagen:</l>
<l>So magic lichte worden geslagen</l>
<l n="8705">Mijn hoeft ontwee oft mine arme,</l>
<l>Ay mi lase, owi wacharmen!</l>
<l>Dat ic u noit met ogen sach,</l>
<l>- Dat was mi een drove dach. -</l>
<l>Ende ic in scanden dus moet leven.</l>
<l n="8710">Bi Gode, ic duchte, ic sal u geven</l>
<l>Noch so grote sware slage,</l>
<l>U en selen u buren noch u magen</l>
<l>Gehelpen noch mi genemen connen</l>
<l>Ay lase, alse gi mi sijt ontronnen,</l>
<l n="8715">Ende coemt onder uwe putieren,</l>
<l>Die u smeken, dats hare manieren,</l>
<l>So sijn si meester ende here van u,</l>
<l>Dat ic met rechte soude wesen nu,</l>
<l>Die u voede, scoie ende cleede;</l>
<l n="8720">Mar in ben te minen leede;</l>
<l>Mar die ribaude mindi sere,</l>
<l>Die u doen lachter ende onnere,</l>
<l>Die u nemen u goeden name;</l>
<l>Maer gine ontsiet scande no blame,</l>
<l n="8725">Alse gi te gadre sijt gelegen,</l>
<l>Ende hebt arm om hals geslegen.</l>
<l>Dan tonense u wel grote minne,</l>
<l>Daer si luttel hebben inne;</l>
<l>Want achter u soe eist ute,</l>
<l n="8730">Ende heten u danne quade pute.</l>
<l>Waendi om die joie van uwen live</l>
<l>Ocht van enen anderen quaden wive,</l>
<l>Dat si daeromme uwes iet geren?</l>
<l>Neen si niet, si maken haer sceren</l>
<l n="8735">Met u ende met uwen gelike,</l>
<l>Die hem dunct van haven rike,</l>
<l>Ende bliven ane u om die juwele,</l>
<l>Die gi hem geeft te haren dele,</l>
<l>Gordele, borsen ende vingerline,</l>
<l n="8740">Ende goede broeken diere ende fine.</l>
<l>Waendi dat mi niet ne deert,</l>
<l>Dat tmine vart dus hinderwart?</l>
<l>Jaet, en trouwen, dat verstaet!</l>
<l>Maer alse gi ter feesten gaet,</l>
<l n="8745">Est ten danse och tandren spele,</l>
<l>So dragedi cledre met u vele,</l>
<l>Ende thoeft bewart gelijc ere hoere</l>
<l>Met huven ende met doresnoren,</l>
<l>Ende met chapielen met guldinen sparken,</l>
<l n="8750">Die wert sijn te LX merken,</l>
<l>Dat ic u gecocht hebbe al.</l>
<l>Hier bi es mine bliscap smal,</l>
<l>Dat gi des niet en wilt ontberen:</l>
<l>Bi Gode, can ic, ic saelt weren.</l>
<l n="8755">Nu segt mi, waertoe es mi goet</l>
<l>Die scone garlange, die gi doet</l>
<l>Op u hoeft te meniger stede,</l>
<l>Ende die guldine huven mede,</l>
<l><edition n="150"/>Die scone camme van yvore,</l>
<l n="8760">Ende die spiegle goet ter core,</l>
<l>Ende die capiele wel geraect,</l>
<l>Ende die crone van goude gemaect,</l>
<l>Beset met goeden steenen diere,</l>
<l>Robine, mirauden ende saphiere,</l>
<l n="8765">Wat vromet mi dat gi hebt ghenoech,</l>
<l>Diere gordele na u gevoech,</l>
<l>Ende die gi draecht alden dach,</l>
<l>Ende daer so vele af coste tbeslach?</l>
<l>Alle dese behagelheit groet,</l>
<l n="8770">Soe helpe mi God ende sinte Benoet,</l>
<l>Salic vercopen in drien dagen,</l>
<l>Hoe sere gi weenen moeget ende clagen;</l>
<l>Ende meer laten tuwer noet</l>
<l>Dan enen roc ende een surcoet,</l>
<l n="8775">Ende enen doec van groven webbe,</l>
<l>Oec vanden groefsten dat ic hebbe,</l>
<l>Ende enen rieme van witten ledre,</l>
<l>Ende u surcoet oec sonder vedre.</l>
<l>Ende oec sal ik u maken doen</l>
<l n="8780">Twee groete gebondene scoen:</l>
<l>Van minen alder oudsten hosen:</l>
<l>Dan so seldi sijn vercosen</l>
<l>Van desen ribauden, die u volgen</l>
<l>Ende al tmine gerne verswolgen.</l>
<l n="8785">Nu segt mi dies ic u vrage:</l>
<l>Die cleder, die gi in Sondage</l>
<l>Daedt ane, doe gi ten danse ginct,</l>
<l>Van wien waest dat gise ontfinct?</l>
<l>Van mi, bi Gode, en quamense u nie!</l>
<l n="8790">Gi seit mi dat u gaf die</l>
<l>U vader, ende sworet sere</l>
<l>Bi Gode onsen lieven here,</l>
<l>Dat hise u gaf, omdat hi woude</l>
<l>Dat ic mijn gelt sparen soude;</l>
<l n="8795">Maer dits al logene ende sagen.</l>
<l>Bi mire sielen, ic sals vragen.</l>
<l>Mar wat soude mi helpen dat?</l>
<l>U moeder, die quene, die Godsat</l>
<l>Hebben moete op al hare lede,</l>
<l n="8800">Heeft met u ter meneger stede</l>
<l>Geweest, si souts lien al.</l>
<l>God die geve hare ongeval!</l>
<l>Die quade, oude, verleide pute,</l>
<l>Die u so dickent geleit heeft ute</l>
<l n="8805">In pelegrijnmaedsen, in bedevart,</l>
<l>Si wilt u houden na haren art</l>
<l>Ende leren u van haren spele,</l>
<l>Dies si heeft geplogen vele,</l>
<l>Ende nu moet altemale vergeten.</l>
<l n="8810">Menich hont so heeft gebeten</l>
<l>An haren staf in menich dorp,</l>
<l>Maer nu laetse u den worp</l>
<l>Ende leid u over al te stiere.</l>
<l>Verbernen moetse in quaden viere,</l>
<l n="8815"><pb n="151"/> Datse hier coemt so dicke ende geet.</l>
<l>Nuwe bedevart si menichge weet:</l>
<l>Ic weet algader hare covine:</l>
<l>Si pijnt hare makereel te sine;</l>
<l>Omdat soere selve nine doech toe,</l>
<l n="8820">Soe houtse u geparert alsoe</l>
<l>Gelike den orse op den stal,</l>
<l>Om datment vercopen sal:</l>
<l>Aldus vercoepse u uwen putier.</l>
<l>Helpe, hoe magic langer hier</l>
<l n="8825">In dusdane scande geduren,</l>
<l>Ine slae u doet nu ter uren?</l>
<l>Dan geet, geselle, dat weet wel,</l>
<l>Die wantrouwele dorper fel</l>
<l>Ende gegrijpse in dat haer,</l>
<l n="8830">Ende trecse daer met hier ende daer,</l>
<l>Achter huse ende achter vlore,</l>
<l>Ende geeft hare menichge quade hore,</l>
<l>Ende kerijt met hare den eren.</l>
<l>Hare onsculdichgen ende hare sweren</l>
<l n="8835">En can hare niet in staeden gestaen,</l>
<l>Hine gaese blouwen ende slaen,</l>
<l>So dats hare wart te vele.</l>
<l>Dan laet si utegaen hare kele,</l>
<l>Ende roept, wat si verluden can,</l>
<l n="8840">Hulpe over haren man.</l>
<l>Dan coemen die geburen toe,</l>
<l>Diese scieden, wisten si hoe,</l>
<l>Daer hi hare geeft menichgen stoet;</l>
<l>Doch nemense hem met pinen groet,</l>
<l n="8845">Dat hise niet te doet en sleet.</l>
<l>Daer verwijtse hem al datse weet,</l>
<l>Ende en spares een twent niet</l>
<l>Vore die gene diese daer siet,</l>
<l>Ende die quamen ten gescede,</l>
<l n="8850">Diese over sotte houden beede.</l>
<l>Ende alse dit die vrouwe versteet,</l>
<l>Dat mense dus torment ende sleet,</l>
<l>Waendi dat sine mint te meer?</l>
<l>Neen si niet, si woude vele eer,</l>
<l n="8855">Dat hi den duvel volen ware</l>
<l>Ende hi meer en quame te hare,</l>
<l>Ende hi hinge met enen draede</l>
<l>Ane die wolkine in Gods genaden.</l>
<l>Al heeft hi twee hondert jaer,</l>
<l n="8860">Hine mochte gepensen niet dien vaer</l>
<l>Noch tvernoy daer hi in heeft</l>
<l><edition n="152"/>Ingeworpen, opdatse hem leeft,</l>
<l>Opdat hi met hare slapen geet,</l>
<l>Ic segge u sekerlike, dan steet</l>
<l n="8865">Sere sijn lijf ter avonture;</l>
<l>Want si penst ter meneger uren,</l>
<l>Dat sine doedde; want hare en rochte</l>
<l>In wat manieren dat wesen mochte:</l>
<l>Ochte vergeven ocht steken doet.</l>
<l n="8870">Want dat enen wive int hoet</l>
<l>Coemt, dat wilsi doen te hande;</l>
<l>Want si ontsiet ere noch scande,</l>
<l>Si en volende hare quade werc;</l>
<l>Want ons scrijft Valerius die clerc,</l>
<l n="8875">Dat wijf sonder conciencie es</l>
<l>Van wat si gert, geloeft mi des,</l>
<l>Ende behendich in quaetheide</l>
<l>Jegen vriende ende viande beide."</l>
<l>"Geselle, die sotte man kaytijf,</l>
<l n="8880">Die dus den wolven geeft sijn lijf,</l>
<l>Ende vol jalosie es,</l>
<l>Hi bedruct, des sijt gewes,</l>
<l>Onder hem sijn wijf te sere,</l>
<l>Ende wilt wesen altoes hare here,</l>
<l n="8885">Ende en laetse niet sijn vrouwe,</l>
<l>Gelijc hi hare gelovede trouwe,</l>
<l>Ende si hem, dat si hen souden</l>
<l>Altoes even gelijc hem houden</l>
<l>Alse geselle ende gesellinne,</l>
<l n="8890">Gelijc dat huwelic hevet inne,</l>
<l>Sonder al meester ende here te sine:</l>
<l>Dan leven si al sonder pine.</l>
<l>Mar alse hi willet here wesen,</l>
<l>So coemt dese ramp toegeresen,</l>
<l n="8895">Die hare wanhaget alte sere,</l>
<l>Dats hem te hetene altoes here.</l>
<l>Minne sone wilt niet geduren</l>
<l>Daermense sleet ende doet mesfuren.</l>
<l>Men machse houden niet met crachte.</l>
<l n="8900">Ende vrouwen sijn in die gedachte</l>
<l>Ende in dien moet ende in dien sin,</l>
<l>Dat hare man soude boven him</l>
<l>Wesen meester ende here,</l>
<l>Dat soude hem vernoyen sere,</l>
<l n="8905">Hoe scone hi ware, hoe welgeboren,</l>
<l>Den genen dien si wel te voren</l>
<l>Mochte gebieden, ende diese hiet</l>
<l>Vrouwe altoes ende anders niet,</l>
<l>Ende haddene alse vaste bedwongen,</l>
<l n="8910">Met enen worde haddi gesprongen;</l>
<l>Mar alse hise heft lude ende stille</l>
<l><edition n="153"/>Vaste getrouwet te sinen wille,</l>
<l>Daer hi te voren omme qual,</l>
<l>Wilt hi sijn hare meester al,</l>
<l n="8915">Ende wilt dat si heme diene,</l>
<l>Die hi so sere plach tonsiene,</l>
<l>Ende rekeninge vore hem doe</l>
<l>Van sinen goede, spade ende vroe.</l>
<l>Dan hout hise cort ende wilt niet,</l>
<l n="8920">Dat si ga daermense siet,</l>
<l>Nochten spele nochten tanse.</l>
<l>Dan so dunct der vrouwen hare canse</l>
<l>Sere meswisselt in dat spel;</l>
<l>Mar hare herte penst al el,</l>
<l n="8925">Want sone weet an wien ghetrauwen,</l>
<l>Dies soe es bevaen met rauwen;</l>
<l>Dies hare man aldus wilt slaen,</l>
<l>En es si hem niet onderdaen.</l>
<l>Aldus so wast die evelmoet,</l>
<l n="8930">Die de minne sceden doet.</l>
<l>Mar, geselle, die sonder bant</l>
<l>Ende sonder dienst sijn int lant,</l>
<l>Die moegen hebben weeldicheide,</l>
<l>Also als ic hier voren seide</l>
<l n="8935">Van hen die waren dirste lieden,</l>
<l>Die sonder dienst ende sonder mieden</l>
<l>Waren altoes onderlinge</l>
<l>Met groten paise sonder gedinge;</l>
<l>Want sine hadden hare vri leven</l>
<l n="8940">Om tgoet van erterike niet gegeven;</l>
<l>Noch doe sone was gene bedevart,</l>
<l>Ende niemene en ruemde sinen art,</l>
<l>Die enich ander lant besochte.</l>
<l>Jason was die irst vortbrochte</l>
<l n="8945">Op die see met scepe te gane,</l>
<l>Ende datse maken, na minen wane,</l>
<l>Om te varne om tguldine vlies,</l>
<l>Starc ende goet na sijn kies,</l>
<l>Diene op die zee souden vuren,</l>
<l n="8950">Diermen noit tote diere uren</l>
<l>En hadde varen sien in die zee.</l>
<l>Neptunuse was te moede wee,</l>
<l>Die van der zee es coninc,</l>
<l>Ende waende wel in warre dinc,</l>
<l n="8955">Dat hi soude sijn bestreden.</l>
<l>Soe waende oec wel in waerheden</l>
<l>Triton ende Toris tier stede,</l>
<l>Ende alle sine dochtre mede</l>
<l>Waenden wel sijn verraden,</l>
<l n="8960"><pb n="154"/> Doe si sagen comen bladen,</l>
<l>Die scepe, die si noit ne sagen</l>
<l>Dan op die uren binnen haren dagen.</l>
<l>Mar voren dien, alsic seide,</l>
<l>En wiste men niet van scip geleide.</l>
<l n="8965">Die lieden vonden in haren lande</l>
<l>Hare begerte menichgerande,</l>
<l>Ende waren alle even rike,</l>
<l>Ende even hoge ende even gelike,</l>
<l>Die simple lieden ende die vrie.</l>
<l n="8970">Doe was al sonder symonie</l>
<l>Die minne, die nu es al quaet;</l>
<l>Want also alse quam Baraet</l>
<l>Ende Sonde ende Quade Avonture,</l>
<l>Die so fel es ende soe sture,</l>
<l n="8975">Ende Hoverde ende Leckerede,</l>
<l>Ende Felheit si quam mede</l>
<l>Ende Nidicheit met erren moede:</l>
<l>Dese daeden vortcomen Aremoede</l>
<l>Uter hellen, daer si in lange</l>
<l n="8980">In hadde geweest bi bedwange.</l>
<l>Ter quader tijt quam si so saen!</l>
<l>Ermoede brachte al sonder waen</l>
<l>Dieften haerre dochter met hare,</l>
<l>Die om soccors loept harentare</l>
<l n="8985">Also lange dat mense veet</l>
<l>Ende mense voervoets hangen geet,</l>
<l>Om te soccorsene haerre vrouwen,</l>
<l>Daer si draecht so vele trouwen;</l>
<l>Ende danne canse hare gehulpen niet,</l>
<l n="8990">Al waest dat sijt hare riet,</l>
<l>Ver Laveine, dies sijt gewes,</l>
<l>Die goddinne vanden dieven es,</l>
<l>Ende hare baraet dect ende wacht</l>
<l>Altoes metter donker nacht;</l>
<l n="8995">Want sine dorren hare daet niet baren,</l>
<l>En sie dat sire mede bevaren</l>
<l>Werden ende het si geproeft:</l>
<l>Dan est tijt datmenre om droeft,</l>
<l>Ende hem die corde es om die kele,</l>
<l n="9000">Weet God, dan geet hem uten spele.</l>
<l>Ermoede heeft Gerecheit bracht,</l>
<l>Die in die werelt heeft grote macht;</l>
<l>Want Gierecheit heeft gedaen</l>
<l><edition n="155"/>Dickent menichgen man verslaen,</l>
<l n="9005">Ende gemaect menich orloge</l>
<l>Tusschen coninc ende hertoge.</l>
<l>Borge doetse maken ende stede groet,</l>
<l>Daermen en hadde en gene noet,</l>
<l>Opdat Giricheit en daede,</l>
<l n="9010">Die altoes eens anders scade</l>
<l>Gerne sage ende hare bate:</l>
<l>Die doet maken menich gesate</l>
<l>Ende gadren gout ende scat:</l>
<l>Gonnert werde die irst opbrachte dat!</l>
<l n="9015">Bi desen lieden waren testort</l>
<l>Die irste, die gi hebt gehort,</l>
<l>Ende lieten al dat goede leven,</l>
<l>Dat hem nature hadde gegeven,</l>
<l>Ende en daeden noit sint goet;</l>
<l n="9020">Want valscheit ende overmoet</l>
<l>Dede hem proper goet gewinnen,</l>
<l>Ende deilden tlant in allen sinnen,</l>
<l>Ende setten pale ende sekere mere,</l>
<l>Ende bi wilen vochten si sere:</l>
<l n="9025">Die starke namen den cranken thare.</l>
<l>Doe si dit worden geware,</l>
<l>Sie vergaderden algemene</l>
<l>Ende coren den starcsten onder hem allene,</l>
<l>Ende maectene princhen en here;</l>
<l n="9030">Ende hi swoer hen dat hi vortmere</l>
<l>Bescermen soude vanden quaetdien,</l>
<l>Ende so dwingen ende castien,</l>
<l>Dat si met vreden souden leven,</l>
<l>Ende hise ter doet nine soude begeven.</l>
<l n="9035">Doe gaf hem elc vanden sinen</l>
<l>So vele, dat hi sonder pinen</l>
<l>Met groten eren leven mochte,</l>
<l>Na dat hem alle gadren dochte.</l>
<l>Dit ambocht hilt hi enen tijt,</l>
<l n="9040">So dats die roveren hadden nijt,</l>
<l>Ende droger so vele overeen,</l>
<l>Dat si goet en lieten negeen,</l>
<l>Sine stalent ende rovent tallen stonden;</l>
<l>Ende alsi dien prince allene vonden,</l>
<l n="9045">Slogen sine dicke ende menich werven.</l>
<l>Doe moeste hem tfolc anderwerven</l>
<l>Hem selven setten algemene,</l>
<l>Beide die grote ende die clene,</l>
<l>Ende gaven den prinche rente so groet,</l>
<l n="9050">Dat hi vele seriante onboet,</l>
<l>Die hem holpen in allen tiden</l>
<l>Beide vechten ende striden,</l>
<l>Ende waren heme onderdaen,</l>
<l>Nadat wie die boke verstaen.</l>
<l n="9055">So waren die die irste dingen,</l>
<l>Daer af princen ende coninge</l>
<l>Irst af quamen ende lantsheren,</l>
<l>Die nu hare arm volc onneren.</l>
<l>Te waren, ic en gave niet</l>
<l n="9060">Op dese vilaine, diemen siet,</l>
<l>Enen quaden vulen bottoen,</l>
<l>En ware dat si hen minnen doen</l>
<l>Dese edele vrouwe ende dese scone,</l>
<l>Die met rechte dragen crone</l>
<l n="9065">Mochten wel van hovesheiden,</l>
<l>Van dogeden ende van edelheiden,</l>
<l>Om hare gelt dat si hem geven.</l>
<l><edition n="156"/>Het sal mi deren al mijn leven</l>
<l>Ende heeft gedeert, dat edel wijf</l>
<l n="9070">Om enich gelt vercoept hare lijf.</l>
<l>Het es jamer ende grote scade;</l>
<l>Want minne soude bi hem gestade</l>
<l>Wesen ende in groter eren,</l>
<l>Woudense hem na tgelt niet keren.</l>
<l n="9075">Mijn raet so es spade ende vroe,</l>
<l>Dat hem elc knape sette daertoe,</l>
<l>Dat hi emmer een ambocht lere,</l>
<l>Heeft hijs te doene, dat hire toe kere,</l>
<l>Ende hem ende sine vriendinne mede</l>
<l n="9080">Generen moege telker steede,</l>
<l>Alse si van node sijn verladen;</l>
<l>Want minne en steet nu niemen staden.</l>
<l>Oec radic elken harde wale,</l>
<l>Dat hi merke dese tale,</l>
<l n="9085">Dat ic hier sal bringen inne.</l>
<l>So wie vername sine vriendinne</l>
<l>Ochte sijn wijf, datse enege stonde</l>
<l>Elre te minne begonde,</l>
<l>Ende wouden kiesen een ander lief,</l>
<l n="9090">Oft hadt vercoren na hare gerief,</l>
<l>Hine salse daer omme scelden niet,</l>
<l>Noch lachtren, wat sijns gesciet,</l>
<l>Maer saelt hovesscelike gedogen;</l>
<l>Ende al waert oec dat gise met ogen</l>
<l n="9095">Met haren vrient te gadre sage,</l>
<l>Ende hi hare dies speels plage,</l>
<l>Datmen heet dat grote quaet,</l>
<l>Hi soude sine ogen, dat verstaet,</l>
<l>Van hare keren elre wart,</l>
<l n="9100">Ende weder maken den papelart,</l>
<l>In die gelike alse dat hi niet</l>
<l>En twent en weet van dat hi siet;</l>
<l>Ende sentmen hare oec enichgen brief,</l>
<l>Eist hare maech och hare lief,</l>
<l n="9105">Dien sone sal hi niet lesen:</l>
<l>Hi laet sijn alst mach wesen.</l>
<l>Hine sal te gere tijt begeren</l>
<l>Te wetene dinc, die hare mach deren</l>
<l>Ochte jegen haren wille gaen,</l>
<l n="9110">Ochte hare verholenheit verstaen.</l>
<l>Men laetse gaen daerse wille,</l>
<l>Men dwingese twent te sittene stille;</l>
<l>Alsi wille, come ende ga,</l>
<l>Ende anders niet en vrageter na;</l>
<l n="9115">Want wie begert alle gerieve,</l>
<l>Eist van wive ocht van lieve,</l>
<l>Hine salse niet te sere dwingen;</l>
<l>Want ic segge u in waren dingen:</l>
<l>Die sijn lief hout in bedwange,</l>
<l n="9120">Die minne en duert daer niet lange,</l>
<l>Men sal oec een twent den vrouwen</l>
<l>Engereande sake mestrouwen;</l>
<l>Watmen verneemt ende watmen siet,</l>
<l>Men sals een twent geloven niet.</l>
<l n="9125">Al coemt iemene ende brinct niemare</l>
<l>Van hare, die niet scone en ware,</l>
<l>Dan sal hise onsculdichgen sere,</l>
<l>Ende sweren bi Gode onsen here,</l>
<l>Dat wijf van lichame en es so rene</l>
<l n="9130"><pb n="157"/> In erterike alse soe es ene.</l>
<l>Hine salse oec een twent niet blameren</l>
<l>Van dingen die si wilt anteren;</l>
<l>Hine salse slaen noch driven,</l>
<l>Om dat si hem soude te vriender bliven,</l>
<l n="9135">Ende daer omme te minne meer;</l>
<l>Ende dat es een verloren keer,</l>
<l>Want wie sijn wijf te slane begint,</l>
<l>Om meer van hare te sine gemint,</l>
<l>Slacht den genen die sine catte</l>
<l n="9140">Sleet ende roepse weder na datte,</l>
<l>Om te bendenne ende te vane:</l>
<l>Aldus betert een wijf van slane;</l>
<l>Want mach die catte hem ontspringen,</l>
<l>Sine coemt weder meer int thingen.</l>
<l n="9145">Hi salse laten comen ende gaen</l>
<l>Na haren wille, dats wel gedaen;</l>
<l>Want die gene die wive besluten,</l>
<l>Dat si en moegen comen buten.</l>
<l>Eist sijn wijf, eist sine amie,</l>
<l n="9150">Si valt in selke mirancolie,</l>
<l>Dat hi verliest te hants haer minne.</l>
<l>Hi sal hem houden van selken sinne,</l>
<l>Wat hi van hare hort ende siet,</l>
<l>Dies en sal hi achten niet.</l>
<l n="9155">Al ware hi oec van hare geslagen,</l>
<l>Dat sal hi hovesscelike verdragen,</l>
<l>Ende danken hare van allen goede,</l>
<l>So hoe dat hem si te moede,</l>
<l>Ende seggen dat hi doegen soude</l>
<l n="9160">Alle die slage die si woude,</l>
<l>Indien dat hi in enegen sinne</l>
<l>Mochte verdienen van hare die minne.</l>
<l>Gevalt oec dat hise sleet</l>
<l>Bi torne, die hem overgeet,</l>
<l n="9165">So radic up mijn beste dat,</l>
<l>Eer si iet ga vander stat,</l>
<l>Dat hi hare spele tspel van minne,</l>
<l>Ende doet hare so vrendelike kinnen,</l>
<l>Dat hire sinen paixs make mede.</l>
<l n="9170">Dat es ene grote behendichede,</l>
<l>Namelic enen armen man,</l>
<l>Die en heeft wat leggen an;</l>
<l>Want darme hi mach lichte mesdoen,</l>
<l>Dat alte cleine ware dockisoen,</l>
<l n="9175">Daer sine omme laten soude,</l>
<l>Hine behilde saen hare houde,</l>
<l>Dies de rike wat doen en heeft,</l>
<l>Al es dat si in onpaise leeft,</l>
<l>Die de gichten heeft gereet;</l>
<l n="9180"><pb n="158"/> Want men heme node ontgeet.</l>
<l>Vonde een man oec elre minne</l>
<l>Dan sijn wijf ochte sine vriendinne,</l>
<l>Ende elders ware ene andre kiesen,</l>
<l>Ende hise nochtanne nine woude verliesen,</l>
<l n="9185">Emmer sal hi vorhoeden dat,</l>
<l>Als hi mint tere ander stat,</l>
<l>Dat hi sire nuwer vriendinne</l>
<l>En gene dinc en gheve die dandre kinne,</l>
<l>Eist broke, borse ocht gordelkin,</l>
<l n="9190">Eist chapiel ocht vingerlijn;</l>
<l>Want het soude hare sere meshagen,</l>
<l>Alse sijt sage ere andre dragen.</l>
<l>Ende emmer voerwachte hem een man,</l>
<l>Die andere minne nemet an,</l>
<l n="9195">Hine sette hare engenen dach,</l>
<l>Daer die andre te comenne plach.</l>
<l>Quamense daer, ense dandre vonde,</l>
<l>Hens niemene diet gepaisen conde;</l>
<l>Want hens ever noch ander dier,</l>
<l n="9200">So vreselic noch so ongehier,</l>
<l>Noch tigre, no bere, noch lewinne,</l>
<l>Diemen jaeget in allen sinne,</l>
<l>Noch serpent dat soe gebeert,</l>
<l>Alsmen tart op sinen steert,</l>
<l n="9205">Alse doet een wijf, die vinden can</l>
<l>Ene nuwe vriendinne biden man,</l>
<l>Die te voren hare vrent was.</l>
<l>Dan warp si uut, geloeft mi das,</l>
<l>Vier ende vlamme; dan es dat wijf</l>
<l n="9210">Gereet te latene ziele ende lijf.</l>
<l>En es te prisene niet een twent,</l>
<l>Alse doen den andren aldus vent.</l>
<l>Gevalt oec, hi smeke dan sere</l>
<l>Die irste, dat es wel sine ere,</l>
<l n="9215">Soe dat die andre wech ga,</l>
<l>Ende spele der irster dan daerna</l>
<l>Vander minnen tsuete spel;</l>
<l>Ende es si hem oec alte fel</l>
<l>Van worden ende te podersam,</l>
<l n="9220">So sal hi sweren dat si quam</l>
<l>Te hem te sijns ondancs sere,</l>
<l>Ende hem gesciede noit mere,</l>
<l>Noch nemmerme en soude gescien.</l>
<l>Ende mochte sise oec wedersien,</l>
<l n="9225">Die quade vernoierde vrouwe,</l>
<l>Hi wilde wale, selp sine trouwe,</l>
<l>Dat si hare dogen beide uutstake,</l>
<l>Och hurte dat hare therte brake.</l>
<l>Met dusgedanen smekernien</l>
<l n="9230">Moet hi anegaen sire amien;</l>
<l>Sonder laten ende verdrieten</l>
<l>Moetmen thoeft vol logenen gieten.</l>
<l>Oec sal hise helsen ende cussen mede,</l>
<l><edition n="159"/>Ende dan spelen daer tier stede</l>
<l n="9235">Dat spel der minnen, eer si kere:</l>
<l>Anders en werdet nemmermere</l>
<l>Van hare vergeten sonder sceren,</l>
<l>Noch dore spreken, noch dore sweren.</l>
<l>Ic rade oec elken sekerlike,</l>
<l n="9240">Die mint nu op erterike,</l>
<l>Dat hi in engenen sinnen</l>
<l>Hem en berome van vriendinnen;</l>
<l>Want menich so heeft hem beroemt,</l>
<l>Die van Gode mote sijn verdoemt,</l>
<l n="9245">Om te hebbene meer den name,</l>
<l>Dien ongereet was den lichame.</l>
<l>Al leet soe moet hem ghescien!</l>
<l>Ic wane, noit en was ghesien</l>
<l>Quader sonde noch quader daet,</l>
<l n="9250">Dan roem die ane minne gaet;</l>
<l>Want minne si wilt sijn verholen,</l>
<l>Gelijc den dief, die heft gestolen;</l>
<l>En ware och iemen seide</l>
<l>Sinen geselle in hemelicheide,</l>
<l n="9255">Diet alse gerne alse hi dan hale:</l>
<l>Hem so machtijt seggen wale.</l>
<l>Waer oec siec eens mans vriendinne,</l>
<l>Hi sal pinen in allen sinnen,</l>
<l>Hoe dat hi dicke bi hare mach wesen:</l>
<l n="9260">Si sals hem danken, alse es genesen.</l>
<l>Om hare sal hi dickent weenen</l>
<l>Ende suchten ende geloven altenen</l>
<l>Bedevarde te doene in vremden lande:</l>
<l>Dat so sal hi seggen te hande</l>
<l n="9265">Cleinlecke spise om hare eten;</l>
<l>Ende alse hi es bi hare geseten,</l>
<l>Sal hi logenen ende borden pensen</l>
<l>Van nuwen dromen, die hi sal vensen,</l>
<l>Ende sal hare seggen overwaer,</l>
<l n="9270">Dat hem droemde al openbaer,</l>
<l>Dat hise in sinen arme al bloet</l>
<l>Hadde ende dreef bliscap groet,</l>
<l>Al genesen ende al gesont,</l>
<l>Ende dat hi haren roden mont</l>
<l n="9275">Cussede menichwarf vriendeleke.</l>
<l>Dusdanichge boerden ende diere geleke</l>
<l>Sal hi haer tellen ende doen verstaen:</l>
<l>Hi sals te meer hare gracie ontfaen.</l>
<l>Wat hare lust seldi hare bieden,</l>
<l n="9280">Wat rade sijs heeft van andren lieden.</l>
<l>Nu hebbic u geleert, vrient, al</l>
<l>Hoemen een wijf houden sal,</l>
<l>Beide siec ende oec gesont,</l>
<l>Vroech ende spade ende talre stont;</l>
<l n="9285">Want met lichten, wet te voren,</l>
<l><edition n="160"/>Heeftmen al haren minne verloren;</l>
<l>Want een wijf es, dat verstaet,</l>
<l>Lange te houdene alsoe quaet,</l>
<l>Diermen haren wille nine doet,</l>
<l n="9290">Alse es te houdene in die vloet</l>
<l>Een levende ael met sinen sterte,</l>
<l>Hoe scone gelaet, hoe scone geberte</l>
<l>Si toent, ocht hoe scone feeste.</l>
<l>En eist dan niet wel ene beeste</l>
<l n="9295">Van wel sonderlingen seden?</l>
<l>Ens nemmer margen alse heden</l>
<l>Met hem, so wankel sijn si</l>
<l>Ende so ongestaede daer bi.</l>
<l>Alselke beeste es wel tonsiene,</l>
<l n="9300">Die altoes es gereet te vliene.</l>
<l>In segge dit niet om die goede,</l>
<l>Die gestaede sijn van haren moede,</l>
<l>Daer ic noit engene en vant,</l>
<l>Waer ic quam in enich lant;</l>
<l n="9305">Noch Salomon en vanter niet,</l>
<l>Diese te provene niet en liet,</l>
<l>Die ons verstaen doet op sijn lijf,</l>
<l>Dat hi en vant noit seker wijf.</l>
<l>Die hem woude maken moede</l>
<l n="9310">Om te soekene enichge goede,</l>
<l>Ende hi dan ene conste vinden,</l>
<l>Dan mochte hi hem dan sekerlike geninden,</l>
<l>Ende nemen die ende trouwen,</l>
<l>Ende danne hebben cure van vrouwen,</l>
<l n="9315">Ende ene allene sonderlike.</l>
<l>Maer hoedu dat si dagelike</l>
<l>Teneger stat en ga niet,</l>
<l>Daer si hare moege bejagen iet,</l>
<l>Ochte daermense anesoeke moge;</l>
<l n="9320">Want het ware dat u niet ne doge.</l>
<l>Nu verstaet van elker maegt,</l>
<l>Die te minne u behaegt,</l>
<l>Weder si scone ocht lelic si,</l>
<l>Die hout vore goet, dat radic di.</l>
<l n="9325">Ende die dunke u wesen vroet;</l>
<l>Want die leget sinen moet</l>
<l>An ene joncfrouwe in eneger wise,</l>
<l>Hets wel recht dat hise prise;</l>
<l>Want hen es in erterike</l>
<l n="9330">Wijf so helich sekerlike,</l>
<l>Noch so reine van lichame,</l>
<l>Opdat si heeft vrouwen name,</l>
<l>Es si in cloestre ocht daer buten,</l>
<l>Diemen mach so vaste sluten,</l>
<l n="9335">Es si jonc ocht out daermede,</l>
<l>Mar hort si prisen hare sconhede</l>
<l>Ende hare gedane teneger tijt,</l>
<l>Si heves in hare herte delijt,</l>
<l>Hoe lelec dat si si nochtan.</l>
<l n="9340">Hier bi sal prisen een man</l>
<l>Ende sweren, dat si scoenre si</l>
<l>Dan enichge die es verre ochte bi:</l>
<l>Sie saels geloven sekerlike:</l>
<l>Want hen es wijf in erterike,</l>
<l n="9345">Alsoe lelic van gedane,</l>
<l>Sie en houde hare vaste daer ane,</l>
<l>Dat si van elken, dien si kint,</l>
<l>Werdich es te sine gemint.</l>
<l>Dus selen die knapen houden</l>
<l n="9350">Hare vriendinnen onbescouden,</l>
<l><edition n="161"/>Ende niet lachtren hare sotheide:</l>
<l>Dat es ene grote wijsheide.</l>
<l>Nemmermeer en roket twijf,</l>
<l>Hoe onsalich ochte hoe kaitijf</l>
<l n="9355">Hare vrient si ocht hoe ongedegen,</l>
<l>Daer si hare herte heeft an geslegen.</l>
<l>Men mach dat wijf castien niet,</l>
<l>Maer laten gewerden wies si pliet,</l>
<l>Gelijc die catte, die bi naturen</l>
<l n="9360">Can die siencie alle uren</l>
<l>Ratten ende musen te vane,</l>
<l>Sonder leren ende tscole te gane,</l>
<l>Aldus can twijf hare jugement,</l>
<l>Dat si bi naturen vent.</l>
<l n="9365">Wat si werct ende wat si doet,</l>
<l>Dat dinct hare algader wesen goet;</l>
<l>Ende si es niet so menichvoldech,</l>
<l>Dat sine doet dinc, sine esse sculdich</l>
<l>Te doene bi naturen wale:</l>
<l n="9370">Daeromme verliest hise altemale,</l>
<l>Diese castijt ende wilt blameren</l>
<l>Van dingen, die si wilt anteren.</l>
<l>Aldus, geselle, seldi u Rose</l>
<l>Wel houden moegen sonder nose,</l>
<l n="9375">Die u therte aldus verhoecht,</l>
<l>Updat gise vercrigen moecht;</l>
<l>Ende alse gise hebt in u behout,</l>
<l>Ende gi u joie hebt menichfout,</l>
<l>Soe hout die blomen in diere maniren</l>
<l n="9380">Suete ende sachte ende goedertieren,</l>
<l>Soe mogedi spelen van amoretten</l>
<l>Sonder commer ende letten."</l>
<l>Mijn vrient aldus troeste mi,</l>
<l>Daer ic groet confort nam bi,</l>
<l n="9385">Dat mi dochte in minen moet,</l>
<l>Dat hi meer can dan Redene doet.</l>
<l>Eer hi sine tale hadde voldaen,</l>
<l>So quam weder te mi gegaen</l>
<l>Suete Gepens ende Goelec Spreken,</l>
<l n="9390">Die noit sint van mi en streken.</l>
<l>Suete Anesien en brachtense niet,</l>
<l>Die mire herten doet verdriet.</l>
<l>Ic nam orlof ane minen vrient,</l>
<l>Die mi dus wel hadde gedient,</l>
<l n="9395">Ende ginc allene dale neder,</l>
<l>- Scone ende clare was dat weder, -</l>
<l>Horen der vogelinen sanc,</l>
<l>Die daer maecten groet geclanc,</l>
<l>Dat mire herten groet goet dede</l>
<l n="9400">Van joien ende van vrouden mede;</l>
<l>Maer een dinc geft mi swaerheide,</l>
<l>Van dien dat Amijs mi seide,</l>
<l><edition n="162"/>Ende dies ic sere int herte morre:</l>
<l>Dat was dat ic niet ten torre</l>
<l n="9405">In langen comen mochte no gaen,</l>
<l>Omdat ware sere mesdaen.</l>
<l>Ende ic souds sijn van hem bescouden,</l>
<l>Ine weet hoe ics mi sal onthouden.</l>
<l>Hiermet gingic vort ende wech,</l>
<l n="9410">Ende liet ten rechterhant dien weech,</l>
<l>Ende ginc ter slinker wart tien stonde</l>
<l>Op avonture, och ic iet vonde</l>
<l>Enichgen wech, daer ic quame mede</l>
<l>Binnen in die vaste stede,</l>
<l n="9415">Wart te watre ocht te lande.</l>
<l>Dan soudic laten om gene scande,</l>
<l>Ine souden uutlaten Suetonfane,</l>
<l>Daer mijn herte leget al ane,</l>
<l>In vonde starkeren dan ic, bi Gode,</l>
<l n="9420">Ende diet mi danne met crachten verbode.</l>
<l>God here, mochte ict gescien,</l>
<l>Dat ic dien casteel mochte sien</l>
<l>Cranker dan een wijngaert blat,</l>
<l>Of die poerten teenigher stat</l>
<l n="9425">Noch teneger ure open staen,</l>
<l>Ic souder emmer binnengaen,</l>
<l>Ende verlossen na minen wane</l>
<l>Dat scone kint Suete Onfane.</l>
<l>Daer vore naem ic te gere stont</l>
<l n="9430">Diese mi gave V hondert pont:</l>
<l>Dies machmen mi geloven wale.</l>
<l>Doe gingic nederwart te dale</l>
<l>Van dien castele een luttelkin,</l>
<l>Maer niet vele en docht mi sijn,</l>
<l n="9435">Neven ene fontaine claer.</l>
<l>Sekerlike het sceen daer</l>
<l>Ene utermaten liefleke stat.</l>
<l>Doe versagic dat daer sat</l>
<l>Ene scone vrouwe wel geraect,</l>
<l n="9440">Van vormen edellike gemaect:</l>
<l>Scoenre figure en sagic nie</l>
<l>Alse mi wesen dochte die.</l>
<l>Hare amijs sat neven hare,</l>
<l>Maer ine weet niet oppenbare</l>
<l n="9445">Van sinen name te seggene iet;</l>
<l>Mar die scone vrouwe si hiet</l>
<l>Rijcheide, vor waer wet dat,</l>
<l>Ende hoedde enen cleinen pat,</l>
<l>Daermen in die borch mede ginc.</l>
<l n="9450">Maer si en was in warre dinc</l>
<l>Noch selve in die borch niet comen;</l>
<l>Mar tirst dat icse hadde vernomen,</l>
<l>So keerdic mi te hen wart,</l>
<l>Ende groette die scone vrouwe ter vart,</l>
<l n="9455">Ende si mi weder harde hovesscelike.</l>
<l>Doe badic hare oetmoedelike</l>
<l>Ende seide: "Vrouwe, dore genade,</l>
<l>Wildi mi berechten van dien pade,</l>
<l>Diemen heet Te Vele Gegeven?"</l>
<l n="9460">- "Ic hebbene gekint," seise, "mijn leven.</l>
<l>Het es dese pat dien ic hier hoede."</l>
<l>- "Genaden, vrouwe hovesch ende goede,</l>
<l>Wilt gedogen dat ic besta</l>
<l>Desen wech ende vowart ga;</l>
<l n="9465">Want bi hem soudic geraken</l>
<l>Tien castele, die doet maken</l>
<l>Die grote vrouwe, ver Jalosie."</l>
<l>- "Vassel, dan gesciede mi nie,</l>
<l>Dat ic liet man gaen desen pat,</l>
<l n="9470">Hine was met mi becondicht bat</l>
<l><edition n="163"/>Dan gi noch sijt; mar mine vrient,</l>
<l>Die mi met trouwen hebben gedient,</l>
<l>Ende geven connen dat mach scinen,</l>
<l>Die laet icker in sonder pinen</l>
<l n="9475">Baleren, dansen ende reien,</l>
<l>Ende hebben weelde na hare greien.</l>
<l>Daer in es feeste ende joie;</l>
<l>Daer en come niemene hine vervroie;</l>
<l>Daer sijn vedelen ende tamburen,</l>
<l n="9480">Cytolen ende tymbren tallen uren;</l>
<l>Daer jagetmen hasen ende conine</l>
<l>In die scone boschgelkine,</l>
<l>Daermen die vroude groet mach scouwen,</l>
<l>Beide van knapen ende van joncfrouwen.</l>
<l n="9485">Alsi sijn moede gaen si met staeden</l>
<l>Te gadre in die stove baden,</l>
<l>Die sie daer hebben al bereet,</l>
<l>Want elc daer sine camere weet</l>
<l>In die herberge, daer vrouwe af es</l>
<l n="9490">Sotte Meltheit, sijt seker des,</l>
<l>Die hen rekent van herbergien</l>
<l>Ende die morsele van leckernien,</l>
<l>Ende hen vercoept alsoe diere</l>
<l>Hare feeste ende hare beleciere,</l>
<l n="9495">Dat si vercopen al hare lant,</l>
<l>Ende hen no blijft no gelt noch pant.</l>
<l>Ic bringse daer met groter eren,</l>
<l>Mar Ermoede doetse wederkeren:</l>
<l>Ic hebbe dat ingaen ende si dat ute.</l>
<l n="9500">So waneer dat si sijn al ute,</l>
<l>Soe moegen si wale clinken slaen;</l>
<l>Want ic en salse meer ontfaen,</l>
<l>En ware dat si tgoet vercregen,</l>
<l>Daer si den cost met mochten plegen</l>
<l n="9505">Van Sotter Miltheit ende anteren:</l>
<l>So soudicse weder wel feesteren</l>
<l>Ende gerne laten comen naer;</l>
<l><edition n="164"/>Maer hets ene dinc alte swaer,</l>
<l>Alse dicke te comenne alse si begeren.</l>
<l n="9510">Wane soude comen dat si verteren?</l>
<l>Alst coemt ten inde ende sie sijn bloet,</l>
<l>Sone durren si van anxten groet</l>
<l>Mi van scanden niet anesien.</l>
<l>Hets wonder hoe dit mach gescien,</l>
<l n="9515">Sie en doeden hem van rouwen;</l>
<l>Maer u seggict wel met trouwen,</l>
<l>Opdat gi hebt daerwaert gere,</l>
<l>Dat noit en was geberst so bere</l>
<l>Noch so gevilt in genen sinne,</l>
<l n="9520">Alse gi selt sijn, mach u gewinnen</l>
<l>Ermoede ende hebben in hare hande.</l>
<l>Sie sal u leiden achter lande</l>
<l>In winkele, in hoeke ende in straten,</l>
<l>Dies si u sal sterven laten</l>
<l n="9525">Van hongere, dats hare maniere;</l>
<l>Nochtanne wasse Hongeren cameriere,</l>
<l>Ende diende hare, so dat sijt bequal</l>
<l>Ende bernende was van hongere al,</l>
<l>Ende hare leerde alle quaethede.</l>
<l n="9530">Si maketse meesteresse ende voester mede</l>
<l>Dieften, dies knapelkins,</l>
<l>Die so menichgen neemt tsins,</l>
<l>Ende sogedene met haren melke:</l>
<l>Nie en sagic voestre selke.</l>
<l n="9535">Willic u tellen hare manieren?</l>
<l>Sine es oetmodich noch goedertieren,</l>
<l>Oec so woent si in een lant,</l>
<l>Dat magerste datmen noit vant;</l>
<l>Daer en wast noch coren noch wijn,</l>
<l n="9540">Gars noch cruet, noch busscelkin,</l>
<l>Nemmer daer bome en botten.</l>
<l>Het staet op dinde van Scotten</l>
<l>Op ene starke steenroke.</l>
<l>Honger en heeft engere coke</l>
<l n="9545">Te doene om te cokene mede;</l>
<l>Want het es die coutste stede,</l>
<l>Diemen indie werelt weet.</l>
<l>Om dat Hongere ware leet,</l>
<l>Dat om hare wiesse enich cruet,</l>
<l n="9550">So trect sijt altemale uut</l>
<l>Metten nachgelen van haren handen</l>
<l>Ende met haren scarpen tanden.</l>
<l>Nu willic u seggen hare gedane,</l>
<l>So ic best can na minen wane,</l>
<l n="9555">Idel, dunne, mager ende lanc;</l>
<l>Den buc inholich ende slanc,</l>
<l>Hangende ane die borst thale;</l>
<l>Die been gaen hare altemale</l>
<l>Hangende tallen leden uut,</l>
<l n="9560">Daer boven hangende ene gele huut;</l>
<l>Te woest so es hare dat haer,</l>
<l>Die ogen diepe ende niet claer,</l>
<l>Mager ende bleec dat anscijn:</l>
<l>En gene bleecker sone mochte sijn.</l>
<l n="9565"><pb n="165"/> Sine heeft int lijf engene humure,</l>
<l>Dus heeftse magerheit ter cure</l>
<l>Ende so bedwongen in allen sinne,</l>
<l>Dattie plantiose goddinne</l>
<l>Ceres, die doet tcoren comen,</l>
<l n="9570">Es die wech daerwart benomen;</l>
<l>Ende Trithelemus oec daer mede,</l>
<l>Die scepe brinct ter meneger stede,</l>
<l>En can den wech daer niet geraken;</l>
<l>Noch niemen, die mach salich maken</l>
<l n="9575">Den mensche, en can gecomen daer;</l>
<l>Maer ic segge u vorwaer,</l>
<l>Wildi met Ledicheiden gaen,</l>
<l>Gelijc dat gi hebt gedaen,</l>
<l>Ermoede sal u daer wel bringen,</l>
<l n="9580">Die vrouwe es van desen dingen.</l>
<l>Eenen andren wech gaet Ermoede</l>
<l>Dan den genen, dien ic hier hoede.</l>
<l>Wildi volgen Ledicheiden,</l>
<l>Diere volheit niet en geseiden</l>
<l n="9585">Alle die met tongen spreken,</l>
<l>Gi selt danne saen sijn gestreken</l>
<l>Tote daer gi Ermoede vinden selt;</l>
<l>Ende blijftdi danne in hare gewelt,</l>
<l>Ende u behagen hare maniren,</l>
<l n="9590">So mogedi danne wel faelieren</l>
<l>Tassallerne dien casteel,</l>
<l>Ende oec te winne dat beter deel.</l>
<l>Maer van Hongere mochti seker wesen,</l>
<l>Die saen sal sijn an u gelesen;</l>
<l n="9595">Want Ermoede can, dats oppenbaer,</l>
<l>Bider herten den wech toter daer.</l>
<l>Vrient, noch mogedi sijn gewes,</l>
<l>Dat die kaitivichge Honger es</l>
<l>So gediensttechtich sire vrouwe,</l>
<l n="9600">Dat hise dickent cust met rouwen</l>
<l>Ende daertoe in groter breken;</l>
<l>Dan coemt Honger vortgestreken</l>
<l>Ende weet Dieften sijn kindekin,</l>
<l>Ende heet hem gereet dan sijn</l>
<l n="9605">Gaen te siene om sijn bejach,</l>
<l>Waer dat hijt gecrigen mach:</l>
<l>Dit leert hem Honger ende Ermode mede.</l>
<l>Dan geet dat kint, dien al die lede</l>
<l>Beven, ende hem droemt dan al,</l>
<l n="9610">Dat omme sine diefte hangen sal;</l>
<l><edition n="166"/>Want altoes es hem in die moet,</l>
<l>Dat die galge hebben moet.</l>
<l>Diefte pijnt hem nacht ende dach,</l>
<l>Hoet sinen vader helpen mach;</l>
<l n="9615">Mar dats ene cranke neringe.</l>
<l>Bi selker neringe so wart inge</l>
<l>Desen wech, diene wille gaen;</l>
<l>Ende gi, diene wilt bestaen,</l>
<l>Gi en hebs noch niet verdient,</l>
<l n="9620">Dat gi wesen sout mijn vrient.</l>
<l>Nu soect enen andren wech dan desen,</l>
<l>Gine mochter aldus comen no wesen."</l>
<l>"Vrouwe, dore God," seide die minnere,</l>
<l>"Uwe gracie eist dat ic begere,</l>
<l n="9625">So dat ic quame in dien pat,</l>
<l>Die mi leidde ter selver stat,</l>
<l>Dat ic mochte Suete Onfane</l>
<l>Hulpen ute dien priensoene te gane,</l>
<l>Daer hi nu ghevaen es binnen:</l>
<l n="9630">Dor God, vrouwe, laet mi ghewinnen!"</l>
<l>Rijcheit seide: "Ic hebbe wale</l>
<l>Gehort ende verstaen uw tale:</l>
<l>Gine hebt uwen bosch niet al vercocht.</l>
<l>Soe wiene heeft ane u gesocht,</l>
<l n="9635">Gi hebs noch een vier behouden;</l>
<l>Ende sonder vier en mach met vrouden</l>
<l>Leven niet die volget der minnen</l>
<l>Ende hare seden wilt bekinnen.</l>
<l>Die minnaren wanen wesen vroet,</l>
<l n="9640">Dies sise dragen in haren moet.</l>
<l>Neen si niet, het es verwoetheide,</l>
<l>Alse Redene tote u wel seide,</l>
<l>Dier gi en wout horen niet,</l>
<l>Dies es u sotheit groet gesciet.</l>
<l n="9645">Wet oec wel, dat gi noit sint</l>
<l>Mi en priset niet een twent,</l>
<l>Ende dat gi te minne bestont:</l>
<l>Want die minnen werden oncont</l>
<l>Met mi ende haten mi mede.</l>
<l n="9650">Ende worpen mi tere ander stede;</l>
<l>Ende tirst dat icse danne begeve,</l>
<l>Ware mi leet dat hem iet bleve,</l>
<l>Ende warpse oec van mi verre.</l>
<l>Nu vliet van mi eer ic mi erre."</l>
<l n="9655">Doe sciedic dane; si bleef daer</l>
<l>Met haren lieve, dat was waer.</l>
<l>Nemmeer en dorstic hare vragen</l>
<l>Noch oec mi van hare beclagen;</l>
<l>Maer ginc pensende harentare</l>
<l n="9660">Int scone praieel openbare,</l>
<l>Dat liefleec was utermaten,</l>
<l>Alsic u hebbe weten laten;</l>
<l>Maer niet so gerint mi das,</l>
<l>Want elre mine pensinge was,</l>
<l n="9665">Hoe ic mi houden mochte gestade,</l>
<l>Ende dat ic alsoe nine daede,</l>
<l>Datmen enichgen lachter sprake</l>
<l>Iewerinc in enichge sake;</l>
<l>Mare emmer en vergaetic niet</l>
<l n="9670">Die stucken, die mi mijn vrient hiet;</l>
<l>Ende diende Quade Tonge oppenbaer,</l>
<l>Waer ickene vant, hier ocht daer;</l>
<l>Ende mine andre viande mede</l>
<l>Die so eerdic telker stede,</l>
<l n="9675"><pb n="167"/> Ende diende hen met al den sinne,</l>
<l>Niet en weet ic ocht hen ginc inne;</l>
<l>Mare sere so wasic bevaen,</l>
<l>Dat ic niet en dorste gaen</l>
<l>Ter vaster borch utevercoren,</l>
<l n="9680">Alsic te gane plach te voren,</l>
<l>Nochtan begerdic alle dage.</l>
<l>In dit vernoi, in dese plage</l>
<l>Ende in dese penitencie mede</l>
<l>So was mijn herte talre stede.</l>
<l n="9685">Dit so hardic langen tijt,</l>
<l>Dat ic haetscap ende nijt</l>
<l>Decken moeste met barate,</l>
<l>Om te jagene meer mine bate.</l>
<l>Mijn dogen kinde al die God van Minnen,</l>
<l n="9690">Die mi proefde in allen sinnen;</l>
<l>Noit en vant hi in mi ontrouwe,</l>
<l>Noch oec Venus die hoge vrouwe.</l>
<l>Doe mi die God dus tallen stonden</l>
<l>Hadde geproeft, ende vonden</l>
<l n="9695">In allen dienste goet ende getrouwe,</l>
<l>Quam hi te mi al sonder rouwe,</l>
<l>Ende lachende van minen sere.</l>
<l>Metter hant nam mi die here,</l>
<l>Ende vragede mi, ochtic altemale</l>
<l n="9700">Sine gebode hadde gehouden wale,</l>
<l>Ende hoe mi behagede die Rose,</l>
<l>Daer mijn herte om dogede die nose;</l>
<l>Nochtan wisti al minen moet,</l>
<l>Want God weet al datmen doet.</l>
<l n="9705">"Mijn gebot," seit hi, "ende mijn begeren,</l>
<l>Dat ic gebiede finen minneren,</l>
<l>Dat si en elre en keren ane</l>
<l>Dan in minnen te volstane."</l>
<l>"Here, soe en doe ic sekerlike,</l>
<l n="9710">Mare hebbe u gedient getrouwelike."</l>
<l>"Hets waer, maer gi sijt wankel sere;</l>
<l>U herte steet ten menegen kere,</l>
<l>Ende sijt in te menich ontsien.</l>
<l>Ander dages wouddi ontien</l>
<l n="9715">Mire manscap ende sijn afgedaen,</l>
<l>Doe gi Redenen hadt verstaen,</l>
<l>Ende beclaget u sere van mi</l>
<l>Ende oec van Ledicheiden, dat si</l>
<l>In minen vergiere u hadde gelaten;</l>
<l n="9720">Want hen ware twent ure baten.</l>
<l>Gi wart met Redenen accordert,</l>
<l>Ende naleecs al van mi gekeert."</l>
<l>"Genaden, here, ic lie wale,</l>
<l>Dat ic horde na hare tale</l>
<l n="9725">Langer, ende hadder na verstaen,</l>
<l>Dan ic te rechte soude gedaen</l>
<l>Hebben, haddics mi vorsien;</l>
<l>Mar doch ginc ics mi ontien,</l>
<l>Ende quaems te mi selven weder.</l>
<l n="9730">Nemmermeer en leggic neder</l>
<l>Uwen dienst om engenen noet,</l>
<l>Antropos, die vrouwe groet,</l>
<l>Si en beneme mi dat leven,</l>
<l>Dat mi Cloto heeft gegeven:</l>
<l n="9735">So salic u dienen getrouwelike</l>
<l>Ende Venuse der vrouwen rike,</l>
<l>In dien dienst dat si begert,</l>
<l>Tote dat mi die doet vertert.</l>
<l>Dan mogen seggen mine mage,</l>
<l n="9740">Die over mi maken clage:</l>
<l>"Vrient, dese doet, die gi hebt nu,</l>
<l>Gelijct uwen levenne, dat seggen wie u,""</l>
<l>"Bi trouwen," seit hi, die God van Minnen,</l>
<l>"Nu dunct mi in allen sinnen,</l>
<l n="9745">Dat mine manscap in di</l>
<l>Harde wale bestaedt si.</l>
<l>Gine sijt niet van dien quaetdien,</l>
<l>Die mi ende mine partien</l>
<l><edition n="168"/>Versmaedden waer si mochten,</l>
<l n="9750">Alsi hadden dat si sochten.</l>
<l>Uwe herte es seker ende vast:</l>
<l>Dies seldi sonder meerren last</l>
<l>Ane die havene comen saen,</l>
<l>Daer gi lange hebt nagestaen;</l>
<l n="9755">Ende ic vergeve u mesdaet,</l>
<l>Die gi gedaen hebt sonder raet,</l>
<l>Ende meer om bede dan om goet;</l>
<l>Mar ic segge u wat gi doet:</l>
<l>Wildi versoenen jegen mi,</l>
<l n="9760">So vertrect mi, hoe dat gi</l>
<l>Mine gebode hebt gedaen,</l>
<l>Die ic u beval ende dede verstaen.</l>
<l>Als ghi mi hier segghet wel,</l>
<l>So wert noch uwe pine al spel."</l>
<l n="9765">"Here, gerne," seide die minnere,</l>
<l>"Dorperheit scuwic harentare,</l>
<l>Ende messpreken haetic sere;</l>
<l>Gerne gruetic telken kere</l>
<l>Die liede, sijn si groet ocht clene;</l>
<l n="9770">Dorper wort ende oec onrene</l>
<l>Die scuwic, al wart in scerne;</l>
<l>Vrouwen eric altoes gerne,</l>
<l>Ende al dat vrouwe name heeft</l>
<l>Dien soe dien ic vor al dat leeft.</l>
<l n="9775">Hoverde scuwic, ende daerbi</l>
<l>Houdic jolijs ende behagel mi;</l>
<l>Milde te sine pijn ic mi mede,</l>
<l>Ende mijn herte blijft tere stede."</l>
<l>- "Bi trouwen, gi cont wel u lesse:</l>
<l n="9780">Al selc alse gise segt so esse.</l>
<l>Ic weet wel dat ic uwes seker ben.</l>
<l>Hu steet hu nu in uwen sen?"</l>
<l>- "Here, ic leve met rouwen groet;</l>
<l>Gine troest mi saen, ic blive doet."</l>
<l n="9785">"Ende en hebdi die III troeste nemmeer?"</l>
<l>- "Nenic, here, alsic dede eer:</l>
<l>Goelijc Sien es mi ontbleven.</l>
<l>Sie hadden mie alle III begeven,</l>
<l>Maer die twee sijn weder comen</l>
<l n="9790">Ende hebben te mie sint ware genomen."</l>
<l>"Hebdi Hope?" - "Jaic, here,</l>
<l>Hi heeft mi geholpen sere,</l>
<l>Ende gehouden al sonder gile</l>
<l>In sconen gepense lange wile."</l>
<l n="9795">"Waer es Suete Onfaene gevaren?"</l>
<l>- "Here, hi leit gevaen tuwaren,</l>
<l>Dien scone, die goede, dien ic soe minne."</l>
<l>"Nu blijft met rasten in uwen sinne;</l>
<l>Want gi selt noch hebben meer</l>
<l n="9800">Uwes willen, dan gi waent eer,</l>
<l><edition n="169"/>Van daer gi omme hebt gedient</l>
<l>Getrouwelike alse mijn vrient.</l>
<l>Ic wille ontbieden haestelike</l>
<l>Minen barone van minen rike,</l>
<l n="9805">Ende dien starken casteel beleggen</l>
<l>Sonder enich wederseggen;</l>
<l>Ende eer wi sceden, na minen wane,</l>
<l>Sullen wi hebben Suete Onfane."</l>
<l>Sonder beiden die God van Minnen</l>
<l n="9810">Ontboet sijn volc in allen sinnen,</l>
<l>Selc bi geboden, selc bi beden.</l>
<l>Daer quamen bi mechtecheden</l>
<l>Vele lieden ten hogen God,</l>
<l>Willich te doene sijn gebod,</l>
<l n="9815">Na hare macht, waer dat ware:</l>
<l>Nu willicse u nomen openbare.</l>
<l>Ledicheit, die in den meesten deele</l>
<l>Vrouwe was van desen praiele,</l>
<l>Quam met scone gesinde daer;</l>
<l n="9820">Edel van Herten openbaer,</l>
<l>Edelheit, Miltheit ende Rijchede,</l>
<l>Ontfarmicheit ende Coenheit mede,</l>
<l>Delijt, Ere ende Hovescheit,</l>
<l>Geselscap ende Simpelheit,</l>
<l n="9825">Sekerheit, Deduut ende Doegt,</l>
<l>Blijtheit, Jolivecheit ende Jogt;</l>
<l>Oetmodicheit quam mede daer,</l>
<l>Ende Gedoechsaemmicheit, dats waer;</l>
<l>Wel Helen ende Geveinst Wesen</l>
<l n="9830">Quamen daer, ende oec mettesen</l>
<l>Valsch Gelaet, die met machte</l>
<l>Geveinst Wesen met hem brachte;</l>
<l>Want sonder hare en mach hi niet,</l>
<l>Want hi met hare te wandelne pliet;</l>
<l n="9835">Ende wat dese twee te voren tonen,</l>
<l>Baraet moeter emmer in woenen.</l>
<l>Nu willic u laten horen</l>
<l>Van wien Valsch Gelaet es geboren.</l>
<l>Baraet soe was sijn vader,</l>
<l n="9840">Die der liede herte steelt algader;</l>
<l>Sijn moeder was Ypocrisie,</l>
<l>Die God onse here vermaledie;</l>
<l>Dese sogedene ende voeddene mede:</l>
<l>Godsat hebbe hare vule sede,</l>
<l n="9845">Dat si verraedt so menich rike</l>
<l>Bi haren abbite geestelike!</l>
<l>Ende tirst dattene die God versach,</l>
<l>Werdi heme wat hi mach,</l>
<l>Ende seide: "Valsch Gelaet, bi wies orlove</l>
<l n="9850">Siedi comen te minen hove?</l>
<l>Segt, hoe dorsti comen hier?"</l>
<l>Mettien quam vort die vrouwe fier,</l>
<l>Geveinst Wesen, alte hant,</l>
<l>Ende nam Valsch Gelaet bider hant,</l>
<l n="9855">Ende seide: "Here, en belget u niet;</l>
<l>Dat hi hier quam es bi mi gesciet.</l>
<l>Hi heeft mi menich goet gedaen</l>
<l>Ende testaden dicwile gestaen;</l>
<l>Hi help mi altoes ter noet;</l>
<l n="9860">Ne ware hi, ic ware nu doet</l>
<l>Van hongre, here, dies es hi</l>
<l>Al hier comen tote u met mi.</l>
<l>Hine wilt al die liede niet minnen;</l>
<l>Mar ic begere in allen sinnen,</l>
<l n="9865">Dat hi si vanden lieden gemint</l>
<l>Ende over helich man bekint;</l>
<l>Want ic bem sine amie faitijs,</l>
<l>Ende hi es weder mijn amijs."</l>
<l>"Nu eist dan tijdt dat wie beginnen</l>
<l n="9870">Te sprekene," seide die God van Minnen,</l>
<l>"Hoe dat wie moegen verweren</l>
<l>Ver Jalosien, die onse minneren</l>
<l>Doet soe over grote pine.</l>
<l>Hieromme hebbic u, vriende mine,</l>
<l n="9875">Ontboeden ende hier doen comen.</l>
<l>So heeft te houdene genomen</l>
<l>Jegen mi desen casteel,</l>
<l><edition n="170"/>Dat mire herten deert een deel.</l>
<l>Soe heeftene so vaste doen maken,</l>
<l n="9880">Dat ic niet en can geraken,</l>
<l>Hoe datmenne gewinnen sal</l>
<l>Sonder scade ende groet mesval;</l>
<l>Ende oec so deert mi meer der ane</l>
<l>Vanden kinde Suete Onfane,</l>
<l n="9885">Dat so dicke te vorderen plach</l>
<l>Onse vriende, ende nu niet ne mach</l>
<l>Ute dien vangnesse coemen.</l>
<l>Sint mie Tybullus wart genomen,</l>
<l>Die mijn dinc kinden groet ende smal,</l>
<l n="9890">So sijn mine gescutte al</l>
<l>Gefaeliert ende mine boge,</l>
<l>Ende mijn halsberch ontwee getogen:</l>
<l>Dies hebbic om hem rouwe groet</l>
<l>Mijn moeder weende om sine doet,</l>
<l n="9895">Alsi doen mochte wel te rechte.</l>
<l>Nu hadden wi te doene wel onser cnechten</l>
<l>Gallus, Catillus ende Oviden,</l>
<l>Die wale consten tallen tiden</l>
<l>Van minnen spreken wel gereet;</l>
<l n="9900">Maer si sijn doet, dat es mi leet.</l>
<l>Siet hier van Brusele Henrecke,</l>
<l>Die ver Jalosie swaerlecke</l>
<l>Torment ende pijnt, bi mire trouwen,</l>
<l>So dat hi sterven waent van rouwen.</l>
<l n="9905">Nu es hi mi comen te rade</l>
<l>Alse een die mijn vrient gestaede</l>
<l>Es ende al eigin mijn,</l>
<l>Dies moet ic hem gehulpich sijn,</l>
<l>Ende hebbre u omme vergadren doen,</l>
<l n="9910">Om Suete Onfane, die int prisoen</l>
<l>Legt, te hulpene uter noet;</l>
<l>Want mi so ware scade groet,</l>
<l>Dat wi soe getrouwe knape verloren,</l>
<l>Ende ic hem mochte betren sinen toren;</l>
<l n="9915">Ende ict beent sculdich te doene mede</l>
<l>Doer sine getrouwe dienstechede,</l>
<l>Daer hi mi mede heeft gedient,</l>
<l>Ende noch wille dienen alse een vrient,</l>
<l>Ende maken te Dietsch, daer in sal staen</l>
<l n="9920">Mine gebode, die hi sal saen</l>
<l>Onbenden ende seggent Suete Onfane,</l>
<l>Opdat hire mach comen ane,</l>
<l>Die nu so vaste legt in rouwen,</l>
<l>Dat mi deert, bi mire trouwen:</l>
<l n="9925">Want en can ics niet ghewinnen,</l>
<l>Dat sal mi deren int herte binnen.</l>
<l>In troeste mi in niemenne el</l>
<l>Dan in u lieden, dat weet wel;</l>
<l>Gi sijt mijn troest in allen saken.</l>
<l n="9930">Mochten wie Henrecke gemaken</l>
<l>In hogen, die so hovesch es,</l>
<l>Ende so melde, geloeft mi des,</l>
<l>Ende mi gedient heft so wale,</l>
<l>Ic souts verbliden altemale.</l>
<l n="9935">Nu coemt hierna Jhan, sijn geselle,</l>
<l>Een hovesch knape, daer ic af telle,</l>
<l>Ende mi eerlec heft gedient</l>
<l>Alse een mijn getrouwe vrient,</l>
<l>Ende vort dienen wilt gereit</l>
<l n="9940"><pb n="171"/> Sonder nijdt ende giricheit,</l>
<l>Ende dore Redenen mine wilt laten,</l>
<l>Ende alle mine specie doet haten,</l>
<l>Die bat riect dan balseme doet:</l>
<l>Daer bi eist recht dat si moet</l>
<l n="9945">Faellieren ter meneger stont.</l>
<l>Ende Henrec, dats mi wel cont,</l>
<l>Die dit Dietchs begonnen heeft,</l>
<l>Willet volenden, opdat hi leeft,</l>
<l>Ents hem God onse here dan an,</l>
<l n="9950">Want hi es mijn getrouwe man,</l>
<l>Opdat hi mach Suete Onfane</l>
<l>Vercrigen, ende die welgedane</l>
<l>Rose, die hi heft so wert,</l>
<l>Ende van herten so begert,</l>
<l n="9955">So dat wijt emmer moeten doen;</l>
<l>Want sijn gebot ende sijn sermoen</l>
<l>Sal werden gelesen ter meneger stat,</l>
<l>Ende men saels ons dienen te bat.</l>
<l>Nu es wel recht sekerlike,</l>
<l n="9960">Dat wi den toename van Heinrike</l>
<l>Seggen ende condich maken;</l>
<l>Want die toenamen sie sijn saken</l>
<l>Daer die man bekint mede es.</l>
<l>[Van Akene,] sijt seker des,</l>
<l n="9965">Es sijn toename, ende es prochiaen</l>
<l>Te Cortbeke, alsict hebbe verstaen.</l>
<l>Nu biddic der goddinne des</l>
<l>Lucinen, die vanden brudenne es</l>
<l>Gerechte goddinne ende vrouwe,</l>
<l n="9970">Dat si Heinricke, die ons getrouwe</l>
<l>Es, alsoe vorderen moete,</l>
<l>Dat hi lese die Rose soete;</l>
<l>Ende Jupiterre so biddics mede,</l>
<l>Dat hine behoude in die blijthede;</l>
<l n="9975">Want hi wilt desen boec al uut</l>
<l>Maken, daermen dat suete cruut</l>
<l>Sal vander minnen moegen kinnen;</l>
<l>Ende daer na men en genen sinnen</l>
<l>Tongemake en darf wesen.</l>
<l n="9980">Die dit boec heeft gelesen,</l>
<l>Hi sal hier sien also claer</l>
<l>Die poente der minnen ende oppenbaer,</l>
<l>Datmen dit boec in allen sinnen</l>
<l>Heten mach Spegel der Minnen;</l>
<l n="9985">Want vele goets bringet den minnere,</l>
<l><edition n="172"/>Opdat si te horne nine begeren</l>
<l>Na Redenen der hoger vrouwen,</l>
<l>Die mi doet leven dickent met rouwen.</l>
<l>Hier omme so coem ic u te rade</l>
<l n="9990">Alse minen mannen, ende bidde genaden</l>
<l>U allen harde oetmoedelike,</l>
<l>Dat gi desen selven Heinrike,</l>
<l>Die oit soe getrouwe was mi,</l>
<l>So hulpt dat hi gevordert si.</l>
<l n="9995">Oec bem ic sculdich te biddene mede</l>
<l>Vore andre, die ter meneger stede</l>
<l>Selen noch geboren sijn,</l>
<l>Ende houden hen ane den raet mijn,</l>
<l>Diere harde vele wesen sal;</l>
<l>10000 Want ic weet te voren al,</l>
<l>Ende benre af prophete, dats waer;</l>
<l>Want si selen oppenbaer</l>
<l>Venden in dit boec bescreven</l>
<l>In welker wijs dat verdreven</l>
<l>10005 Sal wesen noch ver Jalosie,</l>
<l>Ende altemale hare partie,</l>
<l>Ende haren casteel gebroken soe,</l>
<l>Ende getruerit daertoe,</l>
<l>Dat sise in engenen saken</l>
<l>10010 Nemeer weder en moge maken.</l>
<l>Dies so raedt mi openbare,</l>
<l>Hoe ic best mijn volc scare,</l>
<l>Ende bescicke mijn orloge,</l>
<l>So dat ic gewinnen moge</l>
<l>10015 Lichtelike den starken casteel,</l>
<l>Die noch vaste es ende geel."</l>
<l>Doe dus die Goddinne was kint,</l>
<l>Al sine redenne hadde geint,</l>
<l>Gingen te gadre die barone</l>
<l>10020 Om raet te nemene, wat hem te doene</l>
<l>Stoede al met selken saken.</l>
<l>In vele manieren dat si spraken,</l>
<l>Want elc hi gaf sinen raet;</l>
<l>Doch bleven si, dat verstaet,</l>
<l>10025 Op enen raet, daer si mede</l>
<l>Ten God wart keerden doe ter steede.</l>
<l>"Here, her God," soe seiden si,</l>
<l>"Met accorde soe sijnwi</l>
<l>Bleven altegader gemene,</l>
<l>10030 Sonder Rijcheit die vrouwe allene,</l>
<l>Die harde diere heeft gesworen,</l>
<l>Dat si omme mensce die geboren</l>
<l>Es, nemmermee, Godeweet,</l>
<l>Ane die borch slach en sleet,</l>
<l>10035 No met houwen, no met scachte,</l>
<l>No met gheenen anderen ambachte;</l>
<l>Ende es gesceden met bolgenscape:</l>
<l>Alsoe sere haetsi den cnape;</l>
<l>Ende seit: sone heeftene wart no lief.</l>
<l>10040 Daer omme doetse hem dit ongerief,</l>
<l>Dies hi en gadert engenen scat.</l>
<l>Over waer seggen wie u dat,</l>
<l>Dat hine mesdede oppenbare</l>
<l>Noit andre saken jegen hare.</l>
<l>10045 Si lijt wale, alse ict vernam,</l>
<l>Dat hi gistren margen quam</l>
<l>Tote hare, ende sochte hare ane</l>
<l>Orlof al dien pat te gane,</l>
<l>Diemen heet Te Vele Gegeven;</l>
<l>10050 Maer hi es daer buten bleven,</l>
<l>Want hi was arm, doe hijs bat:</l>
<l>Dies was hem ontseit dien pat;</l>
<l><edition n="173"/>Ende sint en es hi sekerlike</l>
<l>Van enen penninge worden rike,</l>
<l>10055 Alse ons Rijchede dede verstaen;</l>
<l>Ende hieromme es ons afgegaen.</l>
<l>Nochtanne sijn wi altemale</l>
<l>Sonder hare geacordeert wale.</l>
<l>Wie hebben vonden in onsen raet,</l>
<l>10060 Dat Bedect Wesen ende Valchs Gelaet</l>
<l>Metten haren te desen tiden</l>
<l>Sullen tachterste porten bestriden,</l>
<l>Die Quade Tonge houd ende hoedt</l>
<l>Met sinen quaden volke verwoedt.</l>
<l>10065 Meltheit ende Hovescheit mede</l>
<l>Selen proven hare vromichede</l>
<l>Jegen die quene ende hare gaen ane,</l>
<l>Die soe nauwe wacht Suete Onfane.</l>
<l>Oec willewi dat te deser tijt</l>
<l>10070 Wel Helen ende Delijt</l>
<l>Scaemten bestaen vromelike,</l>
<l>Ende breken hare porte stoutelike.</l>
<l>Jegen Sorge willen wie dat varen</l>
<l>Coenheit ende Sekerheit metten haren;</l>
<l>10075 Vrieit ende Ontfermichede</l>
<l>Willen wie dat Dangiere bestrede.</l>
<l>Dus es dit here wel gescart,</l>
<l>Want nemmer en es so bewart</l>
<l>Die casteel, hine worde gewonnen,</l>
<l>10080 Al es ons Rijchede ontronnen,</l>
<l>Die ons allen en prijst niet sere.</l>
<l>Daer omme bidden wi u, lieve here,</l>
<l>Dat gi Venuse uwer moeder</l>
<l>Al hier ontboet, want si es vroeder</l>
<l>10085 Dan wi alle van orlogen:</l>
<l>Si sal ons wel geraden moegen,</l>
<l>Daer omme ontbietse, hets welgedaen."</l>
<l>Die God van Minnen antworde saen:</l>
<l>"Gi heren, mijn moeder, die goddinne,</l>
<l>10090 Daer wijsheiden vele es inne,</l>
<l>Si en doet niet altemale</l>
<l>Minen wille, maer si can wale</l>
<l>Mi secorsen, alst es te doene;</l>
<l>Ende daer bi weet wel, gi baroene,</l>
<l>10095 Dat ic mire moeder nine wille moyen</l>
<l>Om niet, want hare souts vernoyen.</l>
<l>Ic eerse ende werdse, waer ic mach,</l>
<l>Met wat dat ic verleesten mach,</l>
<l>Maer waenneer dats te doene si,</l>
<l>10100 So salsi comen, geloves mi;</l>
<l>Al waerse hier so bi oec nu,</l>
<l>So soude hier comen, dat seggic u,</l>
<l>Ongebeden van minen wege,</l>
<l>Ende hebben saen den torre belegen.</l>
<l>10105 Mijn moeder es vrome in hare daet.</l>
<l>So heeft gewonnen, dat verstaet,</l>
<l>Menege borch, die vaste stont,</l>
<l>Die meer coste dan dusentich pont,</l>
<l>Daer ic niet jegenwerdich en was.</l>
<l>10110 Haddicker geweest, gelooft mi das,</l>
<l>Sie en waerre niet comen inne</l>
<l>Bi coepmanscepe in genen sinne;</l>
<l>Want hets coepmanscepe, wiese doet,</l>
<l>Die minne geeft om enich goet,</l>
<l>10115 <pb n="174"/> Gelijc datmen coept orse ende rassiden.</l>
<l>Die tgelt pait hi machse riden,</l>
<l>Wilt hi sachte, wilt hi sere;</l>
<l>Want hi den coepman en es mere</l>
<l>Sculdich, noch die coepman heme.</l>
<l>10120 Aldust eist, alse ict verneme,</l>
<l>Die coept oec van enen wive</l>
<l>Die genoechte van haren live;</l>
<l>Ende alsise hem gelevert heeft,</l>
<l>Ende hi hare tgelt, dat hire om geeft,</l>
<l>10125 Soe es leden al die minne:</l>
<l>Daer en es al dan coepmanscap inne.</l>
<l>Coep en es niet gegeven:</l>
<l>Daer omme es die danc saen bleven.</l>
<l>Nochtan sijn dese coep beide</l>
<l>10130 Ongelijc, die ic u seide;</l>
<l>Want al eist dat een diere</l>
<l>Coept een ors, hi maecht sciere</l>
<l>Vercopen ende nemen daervan</l>
<l>Sijn gelt, ende wennen dat hi can;</l>
<l>10135 Ten mensten sone eist al niet</l>
<l>Verloren, hine heves weder iet:</l>
<l>Tfel oec, al ware dat sake,</l>
<l>Dattie moert te doet stake;</l>
<l>Maer dusgedanich sone es niet</l>
<l>10140 Die coep, die ver Venues pliet;</l>
<l>Want nemmerme sone coept geen man</l>
<l>Wijf soe diere, wat hire an</l>
<l>Legt gelt ocht goet, hine si te voren</l>
<l>Sekerlike al verloren</l>
<l>10145 Want die vercoept neemt die have,</l>
<l>Ende die coept geeter ave;</l>
<l>Nochtan en heeft hire so vele an,</l>
<l>Dat hire ave geheten can</l>
<l>Here noch oec iet gesijn,</l>
<l>10150 Hen ware Norman ocht Poitevijn;</l>
<l>Maer quame hi ende meer dan gave,</l>
<l>Si en gingen den irsten ave,</l>
<l>Ende en helden hem ane den naesten.</l>
<l>Twi sal hem een man dan verhaesten,</l>
<l>10155 Dat een vreemde in sijn gewelt</l>
<l>Also saen sal hebben sonder gelt.</l>
<l>Alse een doet met sinen goede?</l>
<l>Hoe mach hem dan sijn te moede?</l>
<l>Dit sijn quade ende sotte liede,</l>
<l>10160 Ende ene keitivichge maisniede,</l>
<l>Die hare gelt leggen daer,</l>
<l>Daer si wel weten openbaer,</l>
<l>Dat sijt verliesen altemale,</l>
<l>Wat sire ane leggen, grote ocht smale.</l>
<l>10165 Maer daer bi en seggics niet,</l>
<l>Dats mijn moeder en gevet iet;</l>
<l>Maer ic segge u dat hijs heeft</l>
<l>Na groten rouwe, die gene diet geeft,</l>
<l>Alsene dat geven van groten goede</l>
<l>10170 Heeft bracht in swaerre ermoede,</l>
<l>Ende hem Rijcheit heeft gelaten</l>
<l>Broetbiddre achter straten,</l>
<l>Die nu en wege es getogen,</l>
<l>Ende mi niet helpen en wilt orlogen.</l>
<l>10175 Maer bi mire moeder Venuse,</l>
<l>Ende bi haren oudervader Saturnuse,</l>
<l><edition n="175"/>Ende bi minen broderen al,</l>
<l>Daer niemen af en weet tgetal,</l>
<l>Die ic node versweren soude,</l>
<l>10180 Ende biden groten elschen coude,</l>
<l>In drenke piment, dat wet te voren,</l>
<l>In enen jare, wordic versworen,</l>
<l>Want elc wel weet diet begert,</l>
<l>Dat een God die hem verswert,</l>
<l>10185 Hine drinct piment in enen jare.</l>
<l>Dit weetti wel dat mi ware</l>
<l>Ene quade sake, versworic mi;</l>
<l>Mar sint dat mi die Rijcheit si</l>
<l>In dese noet nu afgegaen,</l>
<l>10190 Si selt ontgelden, sine neme saen</l>
<l>Enichge wapine ende doese an,</l>
<l>Ende helper mi met striden dan.</l>
<l>En doet sijs niet sekerlike,</l>
<l>Ende coemt dan enich man, die es rike,</l>
<l>10195 Ocht cnecht, ocht reddre, ocht baroen,</l>
<l>Ic salne alsoe plumen doen</l>
<l>Onse mageden ende met hem spelen,</l>
<l>Dat hem in corten tiden selen</l>
<l>Al sine plumen bloeten,</l>
<l>10200 Ende hi dat cleine metten groten</l>
<l>Vercopen ende oec versetten al,</l>
<l>Hen doe kenlic groet ongeval.</l>
<l>Arm man hi heeft betren here;</l>
<l>Want in versmaetse min no mere.</l>
<l>10205 Hi en es oec geen goet man,</l>
<l>Diese lelec spreket an.</l>
<l>Daer bi so es quaet Rijchede,</l>
<l>Dat hise versmaedt tegener stede.</l>
<l>Sie minnen bat dan doen die rike,</l>
<l>10210 Die thare houden gerechtelike;</l>
<l>Maer bi minen vlogen beide</l>
<l>Waer ic God over die Rijcheide,</l>
<l>Alsic ben over die Minne,</l>
<l>Alle die gene die ic kinne</l>
<l>10215 Mi getrouwe, die soudic maken</l>
<l>Alle rike in waren saken,</l>
<l>So sere ontfarmet mi te waren</l>
<l>Hare weenen, hare clagen, hare mesbaren."</l>
<l>Die baroene antworden saen:</l>
<l>10220 "Here, dat gi hebt doen ons verstaen,</l>
<l>Dat es waerheit altemale,</l>
<l>Ende gi selt oec behouden wale</l>
<l>Uwen eedt, dats seker waer,</l>
<l>Updat u een rike man coemt naer,</l>
<l>10225 Dat hi wille met trouwen minnen</l>
<l>Ende uwe mageden leren kinnen,</l>
<l>Die alle sien van diere costumen,</l>
<l>Dat sine saen so sullen plumen,</l>
<l>Dat hem ene vedre niet bliven en sal,</l>
<l>10230 Hine salse daer laten al:</l>
<l>So selensine smeken ende striken</l>
<l>Met sueten worden ende goelike,</l>
<l>Ende helsen ende cussen mede,</l>
<l><edition n="176"/>Ende geloven hem daer ter stede</l>
<l>10235 Te doene al dat hi begert;</l>
<l>Ende emmer treckense te hem wart</l>
<l>Tgoet, maer emmer vaste houden thare.</l>
<l>Nu, here, gebiedt ons openbare</l>
<l>Wat gi wilt, dat ment doe,</l>
<l>10240 Wie sijns gereet spade ende vroe.</l>
<l>Maer Valsch Gelaet en dar hem niet</l>
<l>Met ons onderwinden iet,</l>
<l>Omdat hi van u es gehaedt.</l>
<l>Nu bidden wi, here, dat gine laet</l>
<l>10245 Wesen vort van uwer maisniede,</l>
<l>Ende hier wandelen met u lieden,</l>
<l>Met Gevenst Wesen siere amien."</l>
<l>- "Ende wildijt alle, gi partien,"</l>
<l>Seide die God, "so willict mede;</l>
<l>10250 Nu onthoudene hier ter stede.</l>
<l>Ic wille dat hi vort mi</l>
<l>Altoes te minen hove si.</l>
<l>Valchs Gelaet, ic houde u</l>
<l>Op selc convent al hier nu,</l>
<l>10255 Dat gi selt te hulpen staen</l>
<l>Onsen minneren ende niet afgaen,</l>
<l>Maer hen staen staeden allen tijt,</l>
<l>Ende onsen vianden derende sijt.</l>
<l>Ic geve u macht in allen asauden,</l>
<l>10260 Want gi sijt comen van ribauden.</l>
<l>Dus willet onse volc algadre,</l>
<l>Want sekerlike gi sijt verradre.</l>
<l>Dief ende oec versworen mede;</l>
<l>So siedi oec ter meneger stede,</l>
<l>10265 Maer dat hebdi dicke gedaen,</l>
<l>Om datter bi soude ontgaen</l>
<l>U vrient ende verblijdt wesen.</l>
<l>Nu segt mi. biddic u, na desen,</l>
<l>Bi wat tekene men u sal</l>
<l>10270 U bekinnen overal,</l>
<l>Alsmen us te doene heeft;</l>
<l>Want die behendechste die leeft</l>
<l>Siedi een, dat weet ic wale.</l>
<l>Nu so segt mi altemale,</l>
<l>10275 <pb n="177"/> Waer gi meest te wandelne plecht."</l>
<l>"Here, wat holpe anders gesecht</l>
<l>Dan die waerheit, die ic u sal</l>
<l>Seggen? Ic woene overal:</l>
<l>Dies en mochtic niet al vertellen.</l>
<l>10280 Seidic mijn leven minen gesellen,</l>
<l>Si souden mi altemale versmaden,</l>
<l>Ende onrasten alte vele beraden,</l>
<l>Want Waerheit soude mi wesen wreet;</l>
<l>Want jegen hare mijn leven geet.</l>
<l>10285 Daeromme en souts hare niet twent bagen,</l>
<l>Ende soude mi wech van hare jagen,</l>
<l>Alsic hare seide die grote mort,</l>
<l>Als ic pense ende bringe vort;</l>
<l>Want hare en baget dinc negene,</l>
<l>10290 Die ic segge, sonder allene</l>
<l>Die ewangelie, alsicse spreke,</l>
<l>Maer dats emmer valsceleke;</l>
<l>Want mine saken sijn so quaet,</l>
<l>Dat ic en gere, dat verstaet,</l>
<l>10295 Engenen wettegen man no goeden;</l>
<l>Want waneer soe si mi verstoeden,</l>
<l>So souden sie mi alle verdriven.</l>
<l>Maer die gene, der ane bliven</l>
<l>Mine leringe vast ende gestade,</l>
<l>10300 Die leven al biden rade</l>
<l>Baraets, mijns lieves vader,</l>
<l>Ende Ypocrisien, die beide gader</l>
<l>Mi wonnen ende voedden mede."</l>
<l>Die God van Minnen antworde tier stede:</l>
<l>10305 "Dit was ene scone wenninge,</l>
<l>Die si wonnen onderlinge,</l>
<l>Daer si wonnen desen duvel,</l>
<l>Ende gaven hem tetene broet ende suvel.</l>
<l>Sint," seit him die God van Minnen,</l>
<l>10310 "Dat gi sijt ontfaen hier binnen,</l>
<l>Soe moetti ons seggen uwe affare</l>
<l>Ende uwe wandelinge harentare,</l>
<l>Dat onse lieden moegen hoeren</l>
<l>Ende weeten ende verstaen te voren</l>
<l>10315 Van wat dienste dat gi sijt.</l>
<l>Nu segt ons in corter tijt."</l>
<l>"Here," seide doe Valsch Gelaet,</l>
<l>"Sint dat u te wetene staet,</l>
<l>So sal ic u, wat mijns gesciet,</l>
<l>10320 Seggen u ende helen niet."</l>
<l>Valsch Gelaet al sonder beide</l>
<l>Begonste aldus ende seide,</l>
<l>Datment horen mochte wale:</l>
<l>"Nu hort, gi heren altemale,</l>
<l>10325 Die Valsch Gelaet wilt leren kinnen,</l>
<l>Sine woninge es, in waren sinnen,</l>
<l>In leecke, in clerke, in cloestre mede,</l>
<l>Mar si es te selker stede</l>
<l>Meerre dan si tere andre si.</l>
<l>10330 Ic salt u seggen, hort na mi,</l>
<l>Waer ic mi meest herbergen wille,</l>
<l>Dats daermen mi helet stille,</l>
<l>- Daer bem ic seker, Godeweet, -</l>
<l>Dats onder doetmodechste cleet.</l>
<l>10335 Die geestelike sijn meer bedect</l>
<l>Dan die hem ter werelt trect.</l>
<l>Ic en segt oec daer bi niet,</l>
<l>Dat ic wille lachtren iet</l>
<l>Die gene van religione,</l>
<l>10340 Opdat hi es van helegen doene</l>
<l>Ende alle godelijcheit begert,</l>
<l><edition n="178"/>Nochtanne en hebbicse lief no wert.</l>
<l>Menich valsch cloesterere,</l>
<l>Fel ende van quaden gere,</l>
<l>10345 Doen ane die cledre alsmen siet,</l>
<l>Maer therte en verwandelt niet.</l>
<l>Godeleke lieden sijn oetmodich,</l>
<l>Niet in hoverden overvloedich:</l>
<l>Daeromme willic met hem woenen,</l>
<l>10350 Omdat ic moege die lieden hoenen.</l>
<l>Haren abijt so neme ic wale,</l>
<l>Maer ic scuwe altemale</l>
<l>Die werke, diere toe behoeren;</l>
<l>Want ine quame anders niet te voren</l>
<l>10355 Van minen wille, ho ict verscoende</l>
<l>Ende van buten iemen toende;</l>
<l>In mocht en geen sens laten,</l>
<l>In mi en mochte hoverde niet maten.</l>
<l>Metten hoverdichgen soe woene icke.</l>
<l>10360 Die begeren ende pinen dicke</l>
<l>Te vercrigene die werelt ere,</l>
<l>Ende daer na so staen si sere,</l>
<l>Dat si bekint wel moegen sijn,</l>
<l>Omdat men hem geeft broet ende wijn,</l>
<l>10365 Ende penitancie goet ende vet,</l>
<l>Hier omme volgic altoes met;</l>
<l>Met groten heren, diemen vint,</l>
<l>Garic altoes te sine bekint,</l>
<l>Ende hen te volgene in haren sale.</l>
<l>10370 Arm can ic mi maken wale,</l>
<l>Nochtanne die gode, lecker morsele</l>
<l>Si comen mi altoes te deele,</l>
<l>Ende drinke dien alren besten wijn,</l>
<l>Die mach in dien lande sijn.</l>
<l>10375 U lieden so predekic aremoede,</l>
<l>Mare ic gere vloetheit van goede.</l>
<l>Dits oec ene gemeine maniere</l>
<l>Van allen moneken cloesterire,</l>
<l>Want hebben si den abijt ane,</l>
<l>10380 So scinen si helich inden gedane,</l>
<l>Ende willen emmer helich wesen;</l>
<l>Maer verstaet wel mijn lesen:</l>
<l>Die cledre en maken den monec niet,</l>
<l>Diemen hem ane dragen siet,</l>
<l>10385 Noch dat hi boven es bescoren:</l>
<l>Dats al meest pine verloren;</l>
<l>Want Baraet so es in hem</l>
<l>Te XII staeden ende niet men.</l>
<l>Niemenne en es so wel geleert,</l>
<l>10390 Dat hi hem jegen mi iet keert,</l>
<l>Mar houden hem ane mine wet;</l>
<l>Want waer ic ga, mi es altoes met</l>
<l>Baraet; ine soeke niet el dan datte.</l>
<l>Gelijc niet el en soect die catte</l>
<l>10395 Dan die ratten ende die musen</l>
<l>Harentare ende achter huse,</l>
<l>Aldus so jagic minen staet,</l>
<l>Daer ic met decke mijn baraet;</l>
<l>Ende ine can so behendich vensen mi,</l>
<l>10400 Dat so behendich iemen si,</l>
<l>Die geweten can mijn leven,</l>
<l>Ic wilt hem selven te kenne geven."</l>
<l>Die wile Valsch Gelaet dit seide,</l>
<l>Die God van Minnen sprac sonder beide,</l>
<l>10405 Ende onderginc hem sine sprake</l>
<l>Ende seide: "Hets ene selsiene sake,</l>
<l>Dat gi hier verstaen ons doet.</l>
<l><edition n="179"/>Vintmen helige lieden goet</l>
<l>Ter werelt ende buten abdien?"</l>
<l>10410 - "Jaet, here, ic darf wale lien.</l>
<l>Waendi omme die cledre gemingt,</l>
<l>Dat daer omme van Goede verlingt</l>
<l>Smenscen ziele? Neen si niet;</l>
<l>Want menegen helegen sant men pliet</l>
<l>10415 Tanebedene ende menege sintinne,</l>
<l>Die Gode dienden altoes met sinne,</l>
<l>Ende werelike cledre droegen,</l>
<l>Daer si hare herte niet anesloegen,</l>
<l>Alse daeden mageden ende martelaren,</l>
<l>10420 Die oec in huweleke waren,</l>
<l>Ende moeder worden van goeden kinden,</l>
<l>Ende haer leven in huwelic inden.</l>
<l>Besiet menege helichge maget,</l>
<l>Die crone vor Gode nu draget,</l>
<l>10425 Ende starf in waerreliken cledre,</l>
<l>Waendi datse God te ledre</l>
<l>Heeft om dat weerrelijk cleet?</l>
<l>Neen hi niet, weet dat gereet,</l>
<l>Goet herte maect goet leven;</l>
<l>10430 Tcleet en cant genemen no gegeven,</l>
<l>Ende goet leven maect goet werke.</l>
<l>Nadat ict sie ende merke.</l>
<l>So leeght alleene dat religioen</l>
<l>Ant werc dat de liede doen.</l>
<l>10435 Waendi, die name een scaeps vel,</l>
<l>Ende daermede cleedde wel</l>
<l>Den wolf here Ysengrime,</l>
<l>Wart in dauwe ocht in rime,</l>
<l>Dat hi en gene scaep en name,</l>
<l>10440 Al wart dat hire onder quame,</l>
<l>Ende daeromme gave den scapen vrede,</l>
<l>Al ware dat hire scaep scene mede?</l>
<l>Neen hi niet, maer te meer</l>
<l>Soude hise nemen ende vele teer,</l>
<l>10445 Omdat sine kinnen niet en souden,</l>
<l>Al waert dat hi vlien oec woude.</l>
<l>Hoedt u van desen welvekinen,</l>
<l>Die nuwe apostelen scinen,</l>
<l>Helege kerke; want gi gegeven</l>
<l>10450 Hen in handen om u sneven.</l>
<l>Het sijn die u sonden weren,</l>
<l>Ende heimelike u verteren;</l>
<l>Sdages maken si u mure,</l>
<l>Mar tsnachts wordet hem te sure,</l>
<l>10455 Hoe si u gemineren moegen</l>
<l>Ende muren breken ende poegen.</l>
<l>Dat sijn uwe gerechte prelate,</l>
<l>Daer si ane doen onmate</l>
<l>Ende overdaet al te groet.</l>
<l>10460 Nu willic swigen, ic hebt noets;</l>
<l>Want si moeten mi, dats waer,</l>
<l>Wedersaken sijn te swaer.</l>
<l>Want dese, daer ic af telle,</l>
<l>Sijn wolve gecleedt met scaeps velle.</l>
<l>10465 Maer ic wille u geloven wale,</l>
<l>Dat ic u vriende altemale</l>
<l>Vordren wille, waer dat si,</l>
<l>Opdat gi ontfaen wilt mi</l>
<l>Ende mine amie, want daer sonder</l>
<l>10470 En mochtic sijn, want ic bleve tonder.</l>
<l>Ic bem verradre sekerlike,</l>
<l><edition n="180"/>Ende onse Here van hemelrike</l>
<l>Hout mi over enen dief,</l>
<l>Ende versworen, dats mijn gerief,</l>
<l>10475 Opdat ic minen wille volbringe;</l>
<l>Want met logenen sonderlinge</l>
<l>Bem ic bedect altemale;</l>
<l>Want niemenne en mach mi kinnen wale,</l>
<l>Hoe dicke hi mi te siene plegt.</l>
<l>10480 Van Pirotheuse daermen af segt,</l>
<l>Dat hi hem sciep waer hi in woude,</l>
<l>Baraets consti so menichfoude;</l>
<l>Nochtan en constijs half so vele</l>
<l>Alse ics can te minen spele;</l>
<l>10485 Want ine quam noit so dicke tere stat,</l>
<l>Datmen mi daer iet kinde te bat;</l>
<l>Want alte wale ic wisselen can</l>
<l>Die cledre, die ic hebbe an.</l>
<l>Nu bem ic monec, nu bem ic nonne,</l>
<l>10490 Nu bem ic riddre van hogen conne,</l>
<l>Nu bem ic canonec, nu prelaet,</l>
<l>Nu pape, nu clerc, nu advocaet;</l>
<l>Nu bem ic meester, alse nu scolier;</l>
<l>Nu bem ic borgrave, nu forestier.</l>
<l>10495 Wat makic hieraf menich sticke?</l>
<l>Van allen ambochte so bem icke:</l>
<l>Nu bem ic prinche ende nu page.</l>
<l>Ic hebbe in mi ene usage,</l>
<l>Dat ic bider herten can</l>
<l>10500 Alle talen, die noit conste man.</l>
<l>Nu bem ic graeu, nu bem ic out;</l>
<l>Nu bem ic jonc in mire gewout;</l>
<l>Nu bem ic Robert, alse nu Robijn,</l>
<l>Nu bem ic barevoet, nu Jacopijn.</l>
<l>10505 Ic volge gerne mire vriendinnen,</l>
<l>Die mi hier brachte binnen,</l>
<l>Ende doe gerne, al sout mi deren,</l>
<l>Al haren wille, haer begeren.</l>
<l>Selc wile doe ic cledre ane</l>
<l>10510 Ende ga in vrouwen gedane:</l>
<l>Nu bem ic vrouwe, alse nu joncwijf,</l>
<l>Nu clusenerse, die al haer lijf</l>
<l>Gedaen heeft penitencie groet;</l>
<l>Nu bem ic een Lollart ende bidde broet:</l>
<l>10515 Alle die singen broet om Goede</l>
<l>Dat sijn diere truwanten bode.</l>
<l>Nu bem ic abt, alse nu abdesse;</l>
<l>Alse nu bem ic irst professe.</l>
<l>Dus doergaic die werelt wijt,</l>
<l>Ende doersoke dordine talre tijt,</l>
<l>Daer ic mi best met helpen mach,</l>
<l>Om te bejagene mijn gelach;</l>
<l>Maer ic later tcoren af</l>
<l><edition n="181"/>Ende en soeke el niet dan tcaf;</l>
<l>10525 Want mine wart ende mine daet</l>
<l>Sijn harde divers, dat verstaet.</l>
<l>Doe woude swigen Valsch Gelaet,</l>
<l>Maer die God dede den raet,</l>
<l>Dat hijs seide vele meer</l>
<l>10530 Dan hijs geseit hadde te voren eer,</l>
<l>Die te hem seide ende sprac toe:</l>
<l>"Nu segt," seit hi, "waer af ende hoe</l>
<l>Gi dient den lieden achter lande,</l>
<l>Gine dorres laten dore die scande,</l>
<l>10535 Gine segt al hoet met u steet;</l>
<l>Want het scijnt wel ane u cleet,</l>
<l>Dat gi sijt ene goede ermite."</l>
<l>- "Hets waer, maer ic bem ypocrite,</l>
<l>Ende predecke den lieden nuttelicheit;</l>
<l>10540 Maer emmer vullic, dats waerheit,</l>
<l>Mine pance met goeder spisen</l>
<l>Ende met wine, diemen prisen</l>
<l>Hort; dien neme ic in goede</l>
<l>Ende predecke den lieden daremoede.</l>
<l>10545 Nochtan en gerics selve niet;</l>
<l>Want waer mine ogen den armen siet,</l>
<l>Dien scuwic ende hate mede:</l>
<l>Dit heeft geweset altoes mijn sede.</l>
<l>Ic hadde die contscap sekerlike</l>
<l>10550 Vandien coninc van Vrankerike</l>
<l>Liever dan van een armen man,</l>
<l>Hoe vele doegeden dat hi can;</l>
<l>Want alsic sie dese arme kaitive</l>
<l>Naect ende bloet ende cranc van live,</l>
<l>10555 Hongerich ende dorstich, ende horse clagen,</l>
<l>Dan can mi niet wale behagen.</l>
<l>Men dragense int gasthuus, ic wilt wel;</l>
<l>Van mi en mogense hebben el</l>
<l>Noch oec vercrigen anders iet,</l>
<l>10560 Datse moege geloven iet;</l>
<l>Maer die rike perssemert,</l>
<l>Die met siecheden es beswert,</l>
<l>Dien visenteric vriendelike</l>
<l>Ende troeste harde hovesscelike,</l>
<l>10565 Want ic waens gelt gecrigen;</l>
<l>Ende doettene die quade doet dan swigen,</l>
<l>Soe leidickene toten grave.</l>
<l>Coemt iemen die mi spreect daer ave,</l>
<l>Dat ic den armen so niet en doe,</l>
<l>10570 Weetti hoe ics onga dan, hoe?</l>
<l>Ic segge: die rike es meer bevaen</l>
<l>Met sonden, die hi heeft gedaen,</l>
<l>Dan die arme kaitijf si:</l>
<l>Dies behoeft hem bat dien raet van mi.</l>
<l>10575 In segt oec daer bi niet te male:</l>
<l>Een arm man hine verliest also wale</l>
<l>Sine siele in sine aremoede</l>
<l>Alse die rike met sinen goede,</l>
<l>Die wel keert al sijn doen,</l>
<l>10580 Want ons bescrijft Salomoen</l>
<l>In sine parablen, alse ict weet,</l>
<l>Dat in die derticste capittele steet:</l>
<l>"God here," seit hi, "dore uwe goede,</l>
<l>Hoedt mi van rijcheden ende van aremoeden;</l>
<l>10585 <pb n="182"/> Want die rike heeft overmoet</l>
<l>So over groet op sijn goet,</l>
<l>Dat hi Gods, ons lieves vader.</l>
<l>Daerbi vergeet altegader.</l>
<l>Diegene die met aremoden leven,</l>
<l>10590 Sie moegen sonde qualec bevaen,</l>
<l>Die noet si houtse so bevaen,</l>
<l>Dat si moeten stelen gaen,</l>
<l>Ocht valchs sijn ochte versworen,</l>
<l>Daer si bi worden verloren."</l>
<l>10595 Dat Salomon seide van sinen wegen,</l>
<l>Daer en seide niemen jegen.</l>
<l>Doe God ginc op erterike,</l>
<l>Ende sine apostele die gelike</l>
<l>Predecten te menegen staeden,</l>
<l>10600 Wine vinden niet dat si baden</l>
<l>Broet ocht andre spisen iet;</l>
<l>Want sine wouden bidden niet.</l>
<l>Dus souden die brudre laten</l>
<l>Hare bidden ende hem gematen,</l>
<l>10605 Ende leven bi haren labure,</l>
<l>Daer si bat ane ter cure</l>
<l>Daeden, opdat sijt antierden,</l>
<l>Ende hem alsoe bestierden</l>
<l>Alse hare irste brudere daeden,</l>
<l>10610 Die selve wrachten ende niet en baden;</l>
<l>Ende bleef hem boven den etene iet,</l>
<l>Sie gavens wech, sine hildens niet;</l>
<l>Sine stichten gene grote gesaten,</l>
<l>Si hilden hem altoes met maten.</l>
<l>10615 Een starc man, nadat ict kinne,</l>
<l>Es wale recht dat hi winne</l>
<l>Sine spise met sinen handen,</l>
<l>Waer hi woent ende in wat landen,</l>
<l>Opdat hijs anders niet en heeft,</l>
<l>10620 Hoe helegelike dat hi leeft,</l>
<l>Ende in wat ordenen dat hi si.</l>
<l>Noch salic meer, geloves mi,</l>
<l>U vertellen noch hier naer,</l>
<l>Maer dat weet wel openbaer:</l>
<l>10625 Wie dat volmaect wesen wille,</l>
<l>Hi vercope lude ende stille</l>
<l>Al dat hi heeft van den sinen,</l>
<l>Ende leve van sijns selfs pinen;</l>
<l>Want niemene en soude ledich sijn.</l>
<l>10630 Hier es jegen die redene mijn,</l>
<l>Na dat die Ewangelien houden,</l>
<l>Dat wi altoos beden souden;</l>
<l>Mare dat es een cranc bedecken,</l>
<l>Dat wi dat voer ogen trecken;</l>
<l>10635 Want wi moeten beden laten;</l>
<l>Doch alse wie dronken ochte aten,</l>
<l>Aldus souden wie oec tbeden begeven,</l>
<l>Alse wi wonnen daer wi bi leven.</l>
<l>Ons bescrijft Justiniaen,</l>
<l>10640 Dat en geen man en soude gaen,</l>
<l>Die gesont ende mechtich si,</l>
<l>Sijn broet bidden, geloves mi,</l>
<l>Opdat hijt te wenne vonde.</l>
<l>Het ware vele menre sonde</l>
<l>10645 Ende oec ter werelt menre scade,</l>
<l>Diese name ende verdade,</l>
<l><edition n="183"/>Dan dat si met selker quaetheit</l>
<l>Nemen der lieden arebeit.</l>
<l>Alemoessene en soude niemen ontfaen</l>
<l>10650 Noch met rechte daer omm gaen,</l>
<l>Dan diere toe sijn geset:</l>
<l>Dat sijn die gene, ic wille gijt wet,</l>
<l>Die arm, out sijn ende cranc,</l>
<l>Ende quale hout haer leven lanc,</l>
<l>10655 Noch gepinen niet en connen:</l>
<l>Daer omme was alemoessene begonnen.</l>
<l>Ende wet oec wel waerlike,</l>
<l>Dat onse Here van hemelrike</l>
<l>Gebiedt den mensche, dat hi al geve,</l>
<l>10660 So dat hem niet en bleve;</l>
<l>Nochtan sone heet hi niet,</l>
<l>Dat die mensche gaet bidden iet;</l>
<l>Maer hi wilt datmen winne</l>
<l>Met sinen handen, dat meint hier inne.</l>
<l>10665 Want sinte Pauwels ontboet</l>
<l>Den armen apostelen, dat si hare broet</l>
<l>Wonnen gerne met haren handen,</l>
<l>Ende varen lieten alle triwande;</l>
<l>Hi en woude niet, waer si quamen</l>
<l>10670 Ende predecten, dat si iet namen,</l>
<l>Ende dEwangelien nine vercochten,</l>
<l>In wat lande dat sise brochten;</l>
<l>Want der geveren dire es vele,</l>
<l>Die in ernste ende in spele</l>
<l>10675 Geven geredre ende mere</l>
<l>Des hars dore die werelt ere,</l>
<l>Dan si doen dore onsen Here,</l>
<l>Ende daerbi verliesen sere;</l>
<l>Want si verliesen ten gewichte</l>
<l>10680 Loen, alemoessene ende gichte."</l>
<l>Die God van Minnen hi seide:</l>
<l>"Nu segt mi, selp u waerheide:</l>
<l>Een starc man, die dienen wille</l>
<l>Onsen Here lude ende stille,</l>
<l>10685 Ende dat sine heeft al vercocht,</l>
<l>Ende goet daer af den armen brocht,</l>
<l>Ende beden wille al in een,</l>
<l>Ende pine ende sorge doen en geen,</l>
<l>Mach hi dus Goede dienen iet?"</l>
<l>10690 - "Jai, here, waeromme niet?"</l>
<l>"Ende hoe? dat segge mi."</l>
<l>Valsch Gelaet seide: "Dat si.</l>
<l>Hi ga in een religioen,</l>
<l>Daermen hem geeft al sijn verdoen</l>
<l>10695 Van haren renten, die si houden,</l>
<l>Sonder te biddene jongen ocht ouden,</l>
<l>Alse witte moneke ende swarte sijn</l>
<l>Ende ander moneke, dats wel anscijn:</l>
<l>In selke ordenen soudense hem begeven,</l>
<l>10700 Die op hare rente altoes leven,</l>
<l><edition n="184"/>Ende triwanten laten staen,</l>
<l>Daer biddende ordenen met omgaen,</l>
<l>Die bidden lopen achter lande:</l>
<l>Dits vor Gode grote scande.</l>
<l>10705 Men vent selken monec nochtan,</l>
<l>Die pinen gelijc enen andren man,</l>
<l>Ende daer na Goede anebeden sere.</l>
<l>Mi gedunkt, dat wilen ere</l>
<l>Groet discort was ende swaer</l>
<l>10710 Op die baden, wet vorwaer,</l>
<l>Ochtment met Gode mochte anegaen.</l>
<l>Nu hort, ic saelt u doen verstaen</l>
<l>Al die waerheit in dit boec,</l>
<l>- Waerheit en soect genen hoec -</l>
<l>10715 In wat dingen men bidden mach,</l>
<l>Nadat ict horde ende sach.</l>
<l>Nu hort hier die sake waerbi</l>
<l>Dat elc mach bidden, geloves mi:</l>
<l>Es soe plomp van sinne een man,</l>
<l>10720 Dat hi geen ambocht en can</l>
<l>Geleren, noch en begert oec niet</l>
<l>Sonder ambacht te blivenne iet,</l>
<l>Hi mach wel bidden tote dien male,</l>
<l>Dat hi geleert sijn ambocht wale,</l>
<l>10725 Daer hi sijn broet met winnen mach,</l>
<l>Sonder triwanden, nacht ende dach.</l>
<l>Ochte die so ziec es ende so out,</l>
<l>Dat hi en heeft en gere gewout</l>
<l>Sijn broet te winne in crancheiden;</l>
<l>10730 Ocht een die heeft in weeldicheiden</l>
<l>Sinen tijt altoes geleeft;</l>
<l>Ende sijn goet nu al begeeft,</l>
<l>Dien so salmen bidden laten,</l>
<l>Ende niet van hongre inder straten</l>
<l>10735 Sterven laten, het ware sonde.</l>
<l>Ocht die gene, die teneger stonde</l>
<l>Niet so vele conste gewinnen.</l>
<l>Dat hire hem met in enegen sinne</l>
<l>Onthouden ochte gevoeden moege,</l>
<l>10740 Dese laetmen bidden bi gedoge</l>
<l>Van doren te doren ende bejaghen;</l>
<l>Want anders mach hi hem niet bedraghen.</l>
<l>Ocht die sijn ambocht wille leren,</l>
<l>Daer hi sijn broet mede met eren</l>
<l>10745 Wennen moge, dese mach</l>
<l>Bidden tote dat coemt die dach,</l>
<l>Dat hi selve moege werken;</l>
<l>Maer gi moegt wale merken,</l>
<l>Dat ic meine: werken met handen,</l>
<l>10750 Alse up sinen lichame standen,</l>
<l>In meene gheene gheestelike:</l>
<l>In souker in gheene plike.</l>
<l>In dese sake, die ic u</l>
<l>Hier vertelt hebbe nu,</l>
<l>10755 Machmen bidden sekerlike;</l>
<l>Maer anders en eist niet redenlike,</l>
<l>Dat ic u hier hebbe geseit,</l>
<l>Dat een mensche te biddene plegt,</l>
<l>Ocht die meester van Sent Omars</l>
<l>10760 Loech, ende dede wanen waers</l>
<l><edition n="185"/>Menegen te Parijs in die stede,</l>
<l>Daer hi las ende predecte mede,</l>
<l>Dat grote sonde anders ware</l>
<l>Bidden, ende hi hads openbare</l>
<l>10765 Met hem leke ende die clerke;</l>
<l>Mare mijn vrouwe met haren werke,</l>
<l>Ver Ypocrisie, dede dat,</l>
<l>Datmen daer bien uter stat</l>
<l>Ende uten rike, omdat hi seide</l>
<l>10770 Ende predecte die waerheide,</l>
<l>Ende niet genadich en was hars,</l>
<l>So wart gebannen die clerc Omars,</l>
<l>Sint hi nouwe boeke maecte,</l>
<l>Daer hi in al besaecte</l>
<l>10775 Hare leven, ende woude,</l>
<l>Dat ic altoes arbeiten soude,</l>
<l>Opdat ic gnoech en ware gegoedt.</l>
<l>Weende hi dat ic was verwoedt?</l>
<l>Nenic! entrouwen ende God,</l>
<l>10780 Ine werde nemmer so versot;</l>
<l>Want werken es ene sware pine.</l>
<l>Ic sal buten doen in scine,</l>
<l>Dat ic goede werke doe;</l>
<l>Maer nemmeer en weerkic soe,</l>
<l>10785 Ine sal mine ypocrisien</l>
<l>Mantelen wel met reinardien."</l>
<l>Die God van Minnen seide doe saen:</l>
<l>"Wat duvle doedi ons verstaen?</l>
<l>Grote Valscheit, bi onser Vrouwen,</l>
<l>10790 Geloefdi Goede?" - "Neen ic, entrouwen;</l>
<l>Want niemenne en mach, hebbic vernomen,</l>
<l>Tenegen groten dingen comen</l>
<l>Op erterike, die Goede geloeft,</l>
<l>Ende die es altemale verdoeft;</l>
<l>10795 Want die goede, die laten varen</l>
<l>Alle quaetheit ende metten haren</l>
<l>Hen laten genogen met paise,</l>
<l>Die donken mi mesayse,</l>
<l>Ende mi wanhaget haer leven;</l>
<l>10800 Maer die persemarden, die geven</l>
<l>Moegen die borse vol van penninge,</l>
<l>Met hem so houdic wandelinge;</l>
<l>Met meyeren, met valsceren, met taverniren,</l>
<l>Die alle quaetheit antieren,</l>
<l>10805 Ende al biden rove leven,</l>
<l>Die hen die arme node geven,</l>
<l>Die hen achter straten volgen</l>
<l>Ende menich anscijn sien verbolgen,</l>
<l>Ende die si toten tanden plecken,</l>
<l>10810 Die ga ic striken ende lecken.</l>
<l>Bi minen strikenne ende leckenne</l>
<l>Pijn ic te gadre goet te treckene.</l>
<l><edition n="186"/>Penninge diere hebbic oec gnoech,</l>
<l>Ende dunct mi oec mijn gevoech,</l>
<l>10815 Dat ic wille maken ene nuwe zale,</l>
<l>Om mi daer in taysierne wale,</l>
<l>Dat mijn begeren es algader;</l>
<l>Want het raed mi mijn vader,</l>
<l>Dat ic aldus leven soude,</l>
<l>10820 Dan comen die lieden, die menechfoude</l>
<l>Mi toegeven goede muken:</l>
<l>Dus winne ic altoes ane mijn smuken;</l>
<l>Want ane tbejach sijn mine attenten,</l>
<l>Want beter vele dan mijn renten</l>
<l>10825 Es mijn bejach, dat weet wale:</l>
<l>Want al mijn gaen opentale</l>
<l>Dats al omdat ic wille winnen.</l>
<l>Ic biechte keysere ende keyserrinne,</l>
<l>Coninge, hertogen ende graven,</l>
<l>10830 Ende die rike sijn van haven,</l>
<l>Ende mi vollen minen crop;</l>
<l>Mar in achte twent daer op</l>
<l>Wat dat doen die arme kaytive:</l>
<l>Die wisic al bi minen live,</l>
<l>10835 Dat si te haren pape gaen:</l>
<l>Hare biechte en willic niet verstaen;</l>
<l>Want mine baecht niet, dat verstaet,</l>
<l>Arme lieden noch hare gelaet.</l>
<l>Dese coninge, dese keyserrinnen,</l>
<l>10840 Dese gravinnen, dese hertoginnen,</l>
<l>Dese grote vrouwen, dese prelatessen,</l>
<l>Dese nonnen ende dese abdessen,</l>
<l><edition n="187"/>Dese vrouwen, dese joncfrouwen,</l>
<l>Ende begginnen, diemen scone mach scouwen,</l>
<l>10845 Dese begeric sekerlike</l>
<l>Te biechtene, opdat sie sijn rike;</l>
<l>Maer om haer ziele Goede te gevene</l>
<l>Vragic hem van haren levene,</l>
<l>Den groten heren, hets mijn sede,</l>
<l>10850 Ende al haren maisniden mede;</l>
<l>Ende swere hem bider crune mijn,</l>
<l>Dat alle hare papen beesten sijn</l>
<l>Jegen mi ende mine gesellen,</l>
<l>Diere ic hebbe menegen fellen,</l>
<l>10855 Ende dien ic der liede heimelicheide</l>
<l>Segge, ende sie mi weder meide,</l>
<l>Want ic en hele een twent hem niet,</l>
<l>Noch si mi van dies men pliet.</l>
<l>Omme te toenne hare quaetheit</l>
<l>10860 Hoert wat die Ewangelie seit</l>
<l>Sinte Matheus oppenbaer,</l>
<l>- In XXIII capiteel, dats waer,</l>
<l>Daer binnen gescreven steet -</l>
<l>Die dus spreect, Godeweet:</l>
<l>10865 Op den setel Moyses sal al in een</l>
<l>Sitten Scriven ende Phariseen,</l>
<l>Dat sin die quade, die God verdoeme,</l>
<l>Dien ic ypocriten nome.</l>
<l>Dese seggen tgoede, dat verstaet,</l>
<l>10870 Ende werken tselve alle quaet.</l>
<l>Werct na dat sie u leren,</l>
<l>Ende nemmeer en wilt u keren</l>
<l>Ane hare werke no an hare daet;</l>
<l>Want sie sijn vor Gode quaet.</l>
<l>10875 Si leggen op u bordenen swaer,</l>
<l>Maer selve en doensire niet haer;</l>
<l>Maer sie hurtens alle wege</l>
<l>Met haren minsten vingere wege.</l>
<l>Sie hoeden hem van goeden werke,</l>
<l>10880 En sie daert die lieden merken;</l>
<l>Ende geen dinc en gerense bat</l>
<l>Dan tire taflen die irste stat</l>
<l>Ende in die marc die gruettinge</l>
<l>Van den lieden sonderlinge,</l>
<l>10885 Ende dat voren staen in die kerke,</l>
<l>Dat alle sijn des duvels werke,</l>
<l>Ende wille meester geheten wesen;</l>
<l>Mare, na dien dat wi lesen,</l>
<l>Sone souden sijs doen meer no min;</l>
<l>10890 Want dEwangelie spreect jegen hem.</l>
<l>Noch hebben wi enen andren sede,</l>
<l>Daer sijn alle gebonden mede;</l>
<l>Want so wien wi jegen ons sien,</l>
<l>Altemale so haten wi dien</l>
<l>10895 Bi accorde ende oec bi rade,</l>
<l>Ende beraden hem altoes scade,</l>
<l>Waer wie moegen, bedectelike.</l>
<l>Siewi dat hi sal werden rike</l>
<l>Met provenden ocht met gichten,</l>
<l>10900 <pb n="188"/> Enen raet gaen wi dan dichten,</l>
<l>Hoe wi weten moegen gereet,</l>
<l>Bi wat trappe dat hi opgeet,</l>
<l>Dan lachterwine heimelike</l>
<l>- So leet waer ons waer hi rike! -</l>
<l>10905 Emmer ane die hulpe sine;</l>
<l>Ende dat doen wi so stillekine,</l>
<l>Dat niet en wart geopenbaert.</l>
<l>Dan valt hi weder nederwart</l>
<l>Vanden grade, daer hi op stoet,</l>
<l>10910 Ende tumelt weder ondervoet;</l>
<l>Mare wisti dat van ons quame,</l>
<l>Hi soude lachtren onse name.</l>
<l>Waert oec dat hem iemenne daeden</l>
<l>Vordeel, dat hem quame te staeden,</l>
<l>10915 Van goede, van eren, ende tebaten,</l>
<l>Dan soe souden wi ons gelaten,</l>
<l>Ocht wijt al hadden gedaen,</l>
<l>Ende souden wie hem seggen saen,</l>
<l>Ende andren lieden openbare,</l>
<l>10920 Dat hi bi ons geholpen ware,</l>
<l>Om te hebbene der liede prijs.</l>
<l>Oec pinen wie ons in alre wijs</l>
<l>Loselic ane dese heren,</l>
<l>Die vol sijn der werelt eren,</l>
<l>10925 Dat si ons hare lettren geven</l>
<l>Ende orcontscape, dat ons leven</l>
<l>Goet ende harde helich si,</l>
<l>Waer wi wandelen, na ocht bi;</l>
<l>Ende altoes maken wie ons arm mede,</l>
<l>10930 Mare hoe wi clagen onse lede,</l>
<l>Wie sijn die gene, ine logens niet,</l>
<l>Diet al hebben sonder te hebbene iet.</l>
<l>Ic warde selc tijt een makelare,</l>
<l>Ende make paixs, ho soet geware;</l>
<l>10935 Huwelic vergadert wel bi mi;</l>
<l>Ic doe oec waers te doene si</l>
<l>Executien, hets wel mijn sede,</l>
<l>Ende bem oec procurerre mede;</l>
<l>Ic bem messagier ende bode,</l>
<l>10940 Dat mi nochtanne mesteet, bi Gode;</l>
<l>Want swaer ambocht es ter core</l>
<l>Te doene anders liede orbore.</l>
<l>Ende hebbedi enege sake te doene,</l>
<l>Seggese mi ende sijs dies cone,</l>
<l>10945 Dat si sal comen te goeden inde,</l>
<l>Sint dat ics mi onderwinde,</l>
<l>Ende gi mi hebt dan so gedient,</l>
<l>Dat ic wesen mach u vrient.</l>
<l>Ine minne niemene nocht en prise,</l>
<l>10950 Die mi castijt in eneger wise;</l>
<l>Ine wille gecastijt niet sijn</l>
<l>Noch geblameert int herte mijn;</l>
<l>Nochtan willict blameren al,</l>
<l>Dat ic sie ocht sien sal.</l>
<l>10955 Ic wille lachtren dat ic sie,</l>
<l>Want mijn sede wast oit ende ie.</l>
<l>Ine roke niet der hermitagen,</l>
<l>Der woestinen noch diere bosscagen:</l>
<l>Ic laetse Sinte Jhanne Baptisten;</l>
<l>10960 Want ic ware vander kisten</l>
<l>Te verre, daer die morsele in sijn</l>
<l>Ende oec mede den goeden wijn,</l>
<l>Ende vanden borge ende vanden staeden,</l>
<l>Daer ic mi wel in can beraden.</l>
<l>10965 Ic make mi daer in ere stede,</l>
<l>Daer ic in hebbe mine heimelichede,</l>
<l>Ende segge daer ic ga achter straten,</l>
<l>Dat ic die werelt hebbe gelaten,</l>
<l>Dat ic leve in ermoeden groet,</l>
<l>10970 Dies ic en hebbe engenen noet;</l>
<l>Want ic mi ligge ende aisiere</l>
<l>Met groten rasten bi den viere,</l>
<l>Ende bade mine lede in warm water:</l>
<l><edition n="189"/>Dus bem ic ayser dan een cater.</l>
<l>10975 Ic bem gerechts Ankerts bode,</l>
<l>Die verstoten sijn van Gode;</l>
<l>Ic bem een van dien dieven,</l>
<l>Daer dEwangelie ave brieven,</l>
<l>Die alse een lam buten geet,</l>
<l>10980 Ende binnen es een wolf wreet.</l>
<l>Dos gaen wi omme water ende lant,</l>
<l>Ende settent al na onse hant,</l>
<l>Waer wi gaen ocht waer wi comen;</l>
<l>Want ic hebbe orloge genomen</l>
<l>10985 Jegen die werelt altemale;</l>
<l>Want ic wilse op entale</l>
<l>Berespen van haren dingen,</l>
<l>Ende te mi wart altoes bringen,</l>
<l>Ende die nine keren ane mijn bort,</l>
<l>10990 Van hem seggic altoes vort,</l>
<l>Dat buggeren ende cattren sijn;</l>
<l>Mar die bort ter geselscap mijn,</l>
<l>Dat sijn altoes goede liede;</l>
<l>Van hem hebbic mine miede:</l>
<l>10995 Coptine, plumieren, te minen dele,</l>
<l>Ende goede leckere morsele;</l>
<l>Conine, hasen ende pertrisen</l>
<l>Gevense mi te mire spisen;</l>
<l>Ende den wensch van goeden wine</l>
<l>11000 Bringen si mi altoes, die mine.</l>
<l>Dese absolveric ende geve pardoen;</l>
<l>Want wat quade dat si doen,</l>
<l>Eist rovere, eist dief, eist persemart,</l>
<l>Dese hebbic alle lief ende wart.</l>
<l>11005 Wat si mesdoen neme ic op mi,</l>
<l>Sint ic van hem iet wennende si;</l>
<l>Ende wie ons tsins nine wilt geven,</l>
<l>Moegen wi, hi wart verdreven,</l>
<l>Ocht wie doene levende bernen;</l>
<l>11010 Sine geven ons, wie sullense ernen,</l>
<l>Ochte penitensie setten so swaer,</l>
<l>Dat hem beter ware, vore waer,</l>
<l>Dat si ons penitentie gaven</l>
<l>Van haeren goede, van haerre haven,</l>
<l>11015 Daer wi met haren vrienden bliven;</l>
<l>Want niemenne en weet tquaet dat wi driven.</l>
<l>Maer en daet die grote wachte,</l>
<l>Die ons bi dage ende bi nachte</l>
<l>Doet die Universiteit,</l>
<l>11020 Wie hadden ene andre wet geleit;</l>
<l>Want ic segge u seker waer,</l>
<l>Dat was in ons Heren jaer</l>
<l>M. CC. L ende vive,</l>
<l>Gebannen was vanden live</l>
<l>11025 Een boec, dat was sere opcomen,</l>
<l>En hadde ons dat niet genomen</l>
<l>Geweest, dat wet bi mire eren,</l>
<l><edition n="190"/>Wie hadden geweest die meeste heren,</l>
<l>Die nu in dese werelt sijn,</l>
<l>11030 Dat sere dert der herten mijn:</l>
<l>Dat dUniversiteit van Parijs</l>
<l>Onse boec benam in alre wijs.</l>
<l>Wat soudic hieraf vele maken?</l>
<l>Het worde mi te lange saken.</l>
<l>11035 Maer hoert een deel van minen geslachte,</l>
<l>Dat in die werelt es van machte,</l>
<l>Ondancs hebs die Helege Kerke,</l>
<l>Daer ic altoes jegen werke.</l>
<l>Baraet mijn vader blijft keyser ende here</l>
<l>11040 Van der werelt emmermere,</l>
<l>Ende mijn moeder Ypocrisie</l>
<l>Blijft keyserrinne, wats gescie.</l>
<l>Wie regneren in elc rike,</l>
<l>Alst wel es recht ende mogenlike;</l>
<l>11045 Wie connen der liede raet ontecken</l>
<l>Heimelike, die ane ons trecken.</l>
<l>Men hout ons over soe goet,</l>
<l>Dat elc ane ons comen moet,</l>
<l>Ende wie castiense van sonden sere;</l>
<l>11050 Maer wie en geren nemmermere</l>
<l>Van hen gecastijt te sine:</l>
<l>Daden sijt dat ware onse pine.</l>
<l>Segt, wat lieden soudemen eren</l>
<l>Dan ons, die vore die grote heren</l>
<l>11055 Ende vor ons lieden altoes beden?</l>
<l>Mare wie sijn van andren seden,</l>
<l>Alse wie hem hebben gekeert den rugge:</l>
<l>Dan siwi talre quaetheit vlugge.</l>
<l>Welc es meerre verwoedthede</l>
<l>11060 Danne tanteerne ridders sede,</l>
<l>Ocht die edele lieden te minnene,</l>
<l>Ende daer ane niet te winnene?</l>
<l>Ware een man van selken sede,</l>
<l>Dat hi hilde vore wardichede</l>
<l>11065 Ende sijn gelof al oppenbare,</l>
<l>Ende en twent daer jegen en ware,</l>
<l>Ende altoes scuwede Ypocrisie,</l>
<l>Dits volc dat ic vermaledie!</l>
<l>Mar desen langen caperoen,</l>
<l>11070 Dese gerunste gebondene scoen,</l>
<l>Dese lange, wide tabbarden,</l>
<l>Dese cappen van graeuwen arden,</l>
<l>Ende lieden van simplen gedanen,</l>
<l>Dese souden die princhen ane hem tanen,</l>
<l>11075 Ende geven hem al onderhanden</l>
<l>Die orboren van haren landen,</l>
<l>Wart in paise, wart in onvreden,</l>
<l>Sie soudent hem in geestelijcheden</l>
<l>Berechten, want si hebbes name:</l>
<l>11080 Derre est dierre ic mi niet en scame.</l>
<l>Twaren, mine roect wat ic doe</l>
<l>Om minen wille te bringenne toe.</l>
<l><edition n="191"/>Niet en seggic u daerbi,</l>
<l>Dat ic wille dat versmaet si</l>
<l>11085 Oetmoedich abijt, diet hout wale;</l>
<l>Maer ic mene anders altemale,</l>
<l>Ende dat lachtert God oec mede,</l>
<l>Dat die minsce teneger stede</l>
<l>Hem geeft toetmoedichgen abite,</l>
<l>11090 Ende der werelt nine werd quite,</l>
<l>Sint hise metten monde begeft.</l>
<l>Dese slacht den roden, die heeft</l>
<l>So vele geslonden tenen male,</l>
<l>Dat hijt en can gedragen wale,</l>
<l>11095 Ende moet utespuwen neder,</l>
<l>Ende alse hem hongert, et hijt weder.</l>
<l>Here, ine dar u loegen niet;</l>
<l>Mar mochtic gevolen iet,</l>
<l>Dat gijs niet en wort geware,</l>
<l>11100 Gine hadt die logene oppenbare</l>
<l>In u hant van mi gereet,</l>
<l>Ende u bedriegen, Gode weet,</l>
<l>Dan soudic laten om gene sonden."</l>
<l>Die God van Minnen doe begonde</l>
<l>11105 Te lachene van groten wondre,</l>
<l>Ende elc so logre om besondre,</l>
<l>Ende seiden: "Dit es een scone seriant</l>
<l>Om wel te getrouwene in dit lant!"</l>
<l>Die God van Minnen seide: "Valsch Gelaet,</l>
<l>11110 Sint dat gi sint in selken staet</l>
<l>In mijn hof, ende hebt gewelt,</l>
<l>Dat gi coninc wesen selt</l>
<l>Van den Ribauden in mijn hof,</l>
<l>Seldi mi houden mijn gelof?</l>
<l>11115 - "Jaic, ende swere u, wat ic mach,</l>
<l>Dat uwen vader noit dien dach</l>
<l>Getrouwer en was te gere stede,</l>
<l>Noch oec uwen oudervader meede."</l>
<l>- "Hoe! het es jegen u nature."</l>
<l>11120 "Set u jegen die avonture,</l>
<l>Want sochtijs borghe, wel besiet,</l>
<l>Sone waerdijs twent te sekerre niet.</l>
<l>Al gavics lettren ende pande,</l>
<l>Ic appeleret in selken lande</l>
<l>11125 Met orcontscape, dat weet wel,</l>
<l>Vor selken rechtre, dat hi te fel</l>
<l>Laten soude met ongemake</l>
<l>Ende verliesen soude al sine sake.</l>
<l>Waendi, dat ic nine can liegen</l>
<l>11130 Ende die liede wel bedriegen</l>
<l>Onder tsimpele cledre, die ic drage,</l>
<l>Daer ic ondre alle dage</l>
<l>Werke mort, dat verstaet?</l>
<l>Al es simpel mijn gelaet,</l>
<l>11135 <pb n="192"/> Van quaet te doene en werdic sat;</l>
<l>Want mire amien es te bat,</l>
<l>Ende heves dicke groten noet.</l>
<l>Sie ware lange van hongere doet,</l>
<l>Hadde sijt allene moeten herden:</l>
<l>11140 Lates mi ende hare gewerden."</l>
<l>Die God van Minnen seide, "Dat si!"</l>
<l>Ende mettien so knielde hi,</l>
<l>Ende dankede hem utermaten sere,</l>
<l>Alse sinen God ende sinen here.</l>
<l>11145 "Nu nes niet el dan ons gereiden</l>
<l>Tien asaute al sonder beiden,"</l>
<l>So sprac die God van Minnen.</l>
<l>Doe gingen si hem wapenen in allen sinnen;</l>
<l>Ende alsi alle gewapent waren,</l>
<l>11150 Doe gingen si hare lieden scaren,</l>
<l>Ende ordeneerden hem in vieren,</l>
<l>Om dat si wouden assaelgieren</l>
<l>Die viere porten ende winnen;</l>
<l>Maer die gene, diere waren binnen,</l>
<l>11155 Sine waren trage no lat</l>
<l>Omme te hoedene wel hare stat.</l>
<l>Nu willic u seggen sonder gilen</l>
<l>Van Valsch Gelaet ende sire amien,</l>
<l>Alse ic int Walsche hebbe gelesen,</l>
<l>11160 Soe heten si Bedect Wesen.</l>
<l>Jegen Quade Tonge dat si quamen.</l>
<l>Onder hem beiden si raet namen,</l>
<l>In wat manieren si gaen wouden,</l>
<l>Ende ocht si hem kennen laten souden.</l>
<l>11165 Doe vonden si in haren raet</l>
<l>Over tbeste, dat verstaet,</l>
<l>Alse pelegrime te gane.</l>
<l>Gevenst Wesen dede doe ane</l>
<l>Graeuwe cledre alse ene beggine;</l>
<l>11170 Si gerde in hare abijt te sine,</l>
<l>Ende want hare met gecrouwen doken,</l>
<l>Daer si onder wel conste loken.</l>
<l>Enen ommedoec hinc si om hare;</l>
<l>Si sceen beginne doe openbare.</l>
<l>11175 Haren soutre en vergat si niet,</l>
<l>Daer si dickent binnen siet,</l>
<l>Daer paternostre hingen ane</l>
<l>Met enen witten snore, ic wane,</l>
<l>Dat van gerne was geweven,</l>
<l>11180 Dat hare een bruder hadde gegeven,</l>
<l>Die hare geestelike vader was.</l>
<l>Ic wane sise harde selden las,</l>
<l>Maer dicke quam hise visenteren</l>
<l>Ende goede sermoene recorderen.</l>
<l>11185 Dan liet hi niet dore Valsch Gelate,</l>
<l>Hine biechte dese dore karitate,</l>
<l>Ende met so groten devosione,</l>
<l>Dat II hoefden in enen caprone</l>
<l>Waren, daer hise absolveerde</l>
<l>11190 Ende hare sepline te nemene leerde.</l>
<l>Van scoenre tale so wassi,</l>
<l>Maer tanscijn hadde soe bleec daer bi,</l>
<l>Ende geleec wel ere puterlisen,</l>
<l>Ende den parde van Pocalisen,</l>
<l>11195 Dat men beteekent bi quadien,</l>
<l>Die men heet Ypocrisien.</l>
<l><edition n="193"/>Dat part dat es varweloes,</l>
<l>Ende doede varuwe heeft het altoes.</l>
<l>Al selke varuwe, al selke gedane,</l>
<l>11200 So was gevaruwet, na minen wane,</l>
<l>Ende anders niet Gevenst Wesen,</l>
<l>Die in hare hant nam mettesen</l>
<l>Van dieften enen starken staf,</l>
<l>Die hare Baraet wilen gaf.</l>
<l>11205 Valsch Baraet was oec gereet,</l>
<l>Ende hadde broeder Soyrs cleet</l>
<l>Ane gedaen ende sine gewaden.</l>
<l>Sijn anscijn sceen al vol genaden,</l>
<l>Simpel ende sonder hoverdichede,</l>
<l>11210 Ende oec harde vredeleke meede.</l>
<l>Ane sinen hals dat hi droech</l>
<l>Ene bible na sijn gevoech,</l>
<l>Ende nam ene crucke openbare,</l>
<l>Alse ochte hi harde cranc ware,</l>
<l>11215 Ende die hi vaste ane hem saect,</l>
<l>Ende die van Veraetnessen was gemaect.</l>
<l>In sine mouwe stac hi tiere stede</l>
<l>Een scers van harder scarper sneden,</l>
<l>Dat hi smeden dede gewesse</l>
<l>11220 Te Copegule in die smesse.</l>
<l>Doe si beide bereet waren,</l>
<l>Gingen si henen sonder sparen,</l>
<l>Also lange dat si quamen,</l>
<l>Daer si Quade Tonge vernamen,</l>
<l>11225 Die vore sine porte was geseten,</l>
<l>Om dies hi niemare woude weten</l>
<l>Van den genen die daer leden:</l>
<l>Dit so waren altoes sine seden.</l>
<l>Die pelegrime versach hi saen,</l>
<l>11230 Die herde moede quamen gegaen.</l>
<l>Sie negen hem oetmoedelike,</l>
<l>Ende Bedect Wesen sekerlike</l>
<l>Gruettene irstwarf, dat was waer,</l>
<l>Ende Valsch Gelaet daer naer,</l>
<l>11235 Ende hi hem weder, alse die hem niet</l>
<l>Van hem ontsach, alse hise siet:</l>
<l>So helege lieden scenen si</l>
<l>Ende soe oetmoedich daer bi,</l>
<l>Dat hem dochte wel in desen,</l>
<l>11240 Dat hi wale kinde Wesen.</l>
<l>Maer Gevenst en kendi niet,</l>
<l>Die hare diefs leven te heelne pliet;</l>
<l>Mare waende dat si van gebede</l>
<l>Comen ware, dore genede</l>
<l>11245 Van sonden, die si hadden gedaen.</l>
<l>Gelate, die hi vor hem sach staen,</l>
<l>Hadde hi gesien ter meneger stont.</l>
<l>Dat hi was valsch, was hem oncont.</l>
<l>Valsch was hi, mar met valcheiden</l>
<l>11250 En haddene niemen connen beleiden,</l>
<l>Soe heimelic wrachte dat gelaet,</l>
<l>Dat al decte die valsce daet;</l>
<l>Mar dicke haddine kinnen moegen,</l>
<l>Hadde hine gesien metten ogen</l>
<l>11255 In sine cledre alse te voren,</l>
<l>Gi hadt ten helegen wel gesworen,</l>
<l>Dat die gene, die te sine plach</l>
<l>In die feeste nacht ende dach,</l>
<l><edition n="194"/>Ende van dien danse die scone Robijn,</l>
<l>11260 Es nu worden Jacoppijn;</l>
<l>Maer sekerleec, hets wel in scine,</l>
<l>Dat goede lieden sijn Jacoppine.</l>
<l>Si souden qualec hare ordenen houden,</l>
<l>Waren si selke menestreerre gescouden.</l>
<l>11265 Minderbrudere ende Scriptenneren</l>
<l>Si gaen alle vetter danne beren,</l>
<l>Ende alle ordenen oec, wattan!</l>
<l>Daer en es engeen hine scine goet man.</l>
<l>Wat help dat icker meer af seide?"</l>
<l>11270 Doe die pelegrime beide</l>
<l>Te Quade Tonge waren comen,</l>
<l>So hebben si hare malen genomen</l>
<l>Ende hebbense neven hem gelegt.</l>
<l>Quade Tonge die hem doe segt,</l>
<l>11275 Die bi hem geseten waren:</l>
<l>"Ic soude gerne van uwen maren</l>
<l>Weten, ende wat u bringt te mi."</l>
<l>Gevenst Wesen seide: "Here, wi</l>
<l>Comen hier tu om af te doene</l>
<l>11280 U sonden al met parodoene.</l>
<l>Wie sijn pelegrime, die gaen</l>
<l>Nalics altoes, sonder waen.</l>
<l>Achterlande sijn wi gesent</l>
<l>Om sonderen, diemen vent,</l>
<l>11285 Hem te leerne goede exemple;</l>
<l>Wie gaen predecken in menege temple.</l>
<l>Here, wine jagen ander dinc;</l>
<l>Maer om Goede, dien coninc,</l>
<l>Bidden wie u herberge tameer;</l>
<l>11290 Maer wie wouden u seggen eer</l>
<l>Een cort sermoen ende vertien."</l>
<l>Quade Tonge sprac met dien:</l>
<l>"Die herberge, die gi hier siet,</l>
<l>Sine werd u gewerent niet.</l>
<l>11295 Wat gi begert, dat segt al:</l>
<l>Ic bem diet gerne horen sal."</l>
<l>"Danc hebt!" seide Gevenst Wesen</l>
<l>Ende begonste die tale met desen.</l>
<l>"Here," seit hi, "sijt seker des,</l>
<l>11300 Die scoenste virtut, die enege es,</l>
<l>Ocht die mensche hebben mach,</l>
<l>Dat es dat hi nacht ende dach</l>
<l>Breidele vaste altoes sine tonge:</l>
<l>Des souden hem pinen oude ende jonge;</l>
<l>11305 Want hets beter, dat verstaet,</l>
<l>Tswigenne dan te sprekenne quaet;</l>
<l>Ende diegene, diet herne hort,</l>
<l>Ic segge, dat hi te goede nine hort,</l>
<l>Noch en mach goet man wesen;</l>
<l>11310 Ende, here, boven allen desen</l>
<l>Sonden, die gi hebt gedaen,</l>
<l>Soe siedi met deser meest bevaen,</l>
<l>Want gi seit, lieve here,</l>
<l>Ene truffe, daer gi mesdaet an sere,</l>
<l>11315 Van enen knape, die hier plach te gane,</l>
<l>Die gi aneteecht dat Suetonfane</l>
<l>Bedriegen woude, ende daerna stoede</l>
<l>Beide met herten ende met moede,</l>
<l>Daer gi ane loecht, dat verstaet;</l>
<l>11320 Want hi hier en coemt no gaet.</l>
<l>Ende wel, mochte oec dat gescien,</l>
<l>Gine soudtene nemmermeer hier sien.</l>
<l>Daer omme vaste legt gevaen</l>
<l>Die scone jonchere Suetonfaen,</l>
<l>11325 Die met u speelde allen tijt,</l>
<l>Ende toende bliscap ende delijt</l>
<l><edition n="195"/>Sonder gepens van dorperheiden;</l>
<l>Ende den cnapen, die in hovescheiden</l>
<l>Hier plach te wandelne dicke ende saecht,</l>
<l>11330 Dien hebdi en wech gejaecht.</l>
<l>Wat rurde u te hem so sere</l>
<l>Om te nemene sine werelt ere,</l>
<l>Anders dan u quade gedachte,</l>
<l>Die bi dage ende bi nachte</l>
<l>11335 Logene penst, dats seker waer,</l>
<l>Ende gevesse vort dan openbaer?</l>
<l>U quade tonge die rurt dit al,</l>
<l>Die roept ende crijt ende maect gescal,</l>
<l>Ende brinct der liede scande vort,</l>
<l>11340 Daer gi hare ere met testort.</l>
<l>Hets al te grote sonde, dats waer,</l>
<l>Te trachtene logenen oppenbaer,</l>
<l>Dat weetti selve harde wel.</l>
<l>Gi hebt den knape ende niemen el</l>
<l>11345 Belogen, dies wel luttel acht,</l>
<l>Dat gine tallen staeden wacht:</l>
<l>Arch no quaet en heft hire toe.</l>
<l>Hi soude hier gaen spade ende vroe;</l>
<l>Dies en soude hi laten niet,</l>
<l>11350 Hadde hire therte an liggende iet.</l>
<l>Ende gi, die sijt altoes wijchgere,</l>
<l>Ende in u hant hout vaste u spere,</l>
<l>Vore dese porte, sonder verdrach,</l>
<l>So muest die musard nacht ende dach,</l>
<l>11355 Ende doeget pine ende swaer verdriet,</l>
<l>Ende wat gi pijnt es al om niet.</l>
<l>Jalosie, die daer na wacht,</l>
<l>Es harde sottelike bedacht,</l>
<l>Dat si bederft dus Suete Onfane,</l>
<l>11360 Ende tiet hem grotene logenen ane,</l>
<l>Ende houttene vaste in prisoen</l>
<l>Sonder redene ende mesdoen,</l>
<l>Daer hi in quelt ende maect groet seer.</l>
<l>Al en haddi mesdaen nemmeer</l>
<l>11365 Dan dit selve, gi waert wale</l>
<l>Werdich, datmen u altemale</l>
<l>Jagede ende bien uten lande,</l>
<l>Ocht datmen u bonde in yserrinen banden,</l>
<l>Ocht worpen in karkere alse een hont;</l>
<l>11370 Ocht gi vart inder hillen gront,</l>
<l>Gi en hebbes groet berouwen."</l>
<l>"Gi lieget!" sprac Quade Tonge, "entrouwen,</l>
<l>Wat kerst! ter quader tijt siedi comen.</l>
<l>Hebbic die herberge u genomen,</l>
<l>11375 Om mi te seggene dese onnere?</l>
<l>Maect u wech in tsduvels ere</l>
<l>Herbergen elre dan met mi,</l>
<l>Die segt dat ic een logenare si,</l>
<l>Ende wilt mi van mire eren deren.</l>
<l>11380 Gi sijt beide twee gokeleren,</l>
<l>Die mi blameren hier comen sijt,</l>
<l>Ende mi logene vaste anetijt,</l>
<l>Dies ic weet die waerheit wale.</l>
<l>Den duvel gevic mi altemale,</l>
<l>11385 Ochte onse here make mi ontert,</l>
<l>Sint dese casteel was gefondert,</l>
<l>Sone waren X dage leden niet,</l>
<l>Men seide mi, vorwaer, nu besiet,</l>
<l>Dat hi die Rose custe tuwaren.</l>
<l>11390 Heeft hi vorder ane hare gevaren,</l>
<l>Sekerlec, dats mi oncont;</l>
<l>Maer ic seit vort tier selver stont</l>
<l>Sonder beiden also saen.</l>
<l>Waeromme soudemen mi doen verstaen</l>
<l>11395 Stucke, die niet waer en waren?</l>
<l>Ic seitse, ende sal sonder sparen</l>
<l>Seggen noch ende blasen mede</l>
<l>In mine busine telker stede,</l>
<l>Sonder vieren ende geduren:</l>
<l>11400 Het sal weten al mine geburen</l>
<l>Hoe dat hi hier ginc ende quam."</l>
<l>Valsche Gelaet tale doe nam</l>
<l>Ende seide: "Here, wats u gesciet?</l>
<l>Gine soude dus lichte geloven niet:</l>
<l>11405 En sijn niet ewangelien al,</l>
<l>Datmen segt ende seggen sal.</l>
<l><edition n="196"/>En hebt u oren niet toegedaen,</l>
<l>Ic wille u proven ende doen verstaen,</l>
<l>Dat dit algader logene es;</l>
<l>11410 Want niemenne en mint, sijt seker des,</l>
<l>Den genen die van hem seit quaet;</l>
<l>Ende oec eist waer, dat verstaet,</l>
<l>Dat die mint, gerne geet</l>
<l>Tier stat, daer hi sijn lief weet.</l>
<l>11415 Dese heeft u wert ende doet u ere,</l>
<l>Ende es u onderdanich sere,</l>
<l>Ende hout u over sinen vrient;</l>
<l>Ende al en hebdijs niet verdient,</l>
<l>Ontmoet hi u, so waer gi gaet,</l>
<l>11420 Hi gruet u ende doet goet gelaet.</l>
<l>Wat perssen, here, doet hi u nu?</l>
<l>Gine siettene gaen noch comen tu,</l>
<l>Van hem sone siedi twent bevaen</l>
<l>Hier comen andre meer gegaen.</l>
<l>11425 Maer, wet wel, pensede sine herte iet</l>
<l>Ter Rosen wart, hine lietes niet</l>
<l>Te gane ocht te comene hier,</l>
<l>Al soudemen bernen in een vier.</l>
<l>Hine es twent met hare bevaen,</l>
<l>11430 Sone es twint oec Suete Onfaen,</l>
<l>Al heft hijs te doegene sere;</l>
<l>Ende woudense beide nochtan, here,</l>
<l>Ane uwen danc so souden si</l>
<l>Die Rose plucken. Ende waerbi</l>
<l>11435 Hebdi so vele van hem messeit,</l>
<l>Beide logene ende onwaerheit,</l>
<l>Die u soe mint, spade ende vroe?</l>
<l>Sekerleke, hadde hire iet toe,</l>
<l>Hi en minde u nemmermeer;</l>
<l>11440 Maer soude waken ende pensen eer</l>
<l>Om te winne die borch met crachte,</l>
<l>Waert waer dat hire iet omme dachte.</l>
<l>Hierbi moegedi merken wale,</l>
<l>Dat al logene es die tale,</l>
<l>11445 Dat gi van hem hebt geseit,</l>
<l>Daer gi verdient hebt, en waerheit,</l>
<l>In die hille tsine emmermeer,</l>
<l>Daer altoes sonder inde es seer."</l>
<l>Aldus so proefde hem Valsch Gelaet,</l>
<l>11450 Ende hine antworde goet no quaet;</l>
<l>Maer was comen harde naer</l>
<l>In berounessen daer,</l>
<l>Ende seide te hem: "Het mach wel sijn,</l>
<l>Gevenst Wesen, die herte mijn</l>
<l>11455 So hout u beiden over vroet:</l>
<l>Nu raet mi wat u donket goet</l>
<l>Dat ic doe: ic saelt bestaen."</l>
<l>"Dats dat gi selt te biechten gaen</l>
<l>Hier op tstat van dierre sonden,</l>
<l>11460 Ende op stat selt vermonden</l>
<l>Ende belien jegen mi;</l>
<l>Want ic van ordenen een priester si,</l>
<l>Ende dhogeste meester, diemen weet</l>
<l>Om te biechtene: alse verre alse geet</l>
<l>11465 Die werelt al ende gedure,</l>
<l>So es algader in mine cure.</l>
<l>Dese macht en hadde noit prochiaen,</l>
<l>Noch monec, noch pape so gedaen;</l>
<l>Ende ic neemt, bi onser Vrouwen,</l>
<l>11470 Dat mi meer u sonden rouwen</l>
<l>C. werf meer, dan doen uwen pape:</l>
<l>Des neme ic Gode torcontscape.</l>
<l>Ic hebbe vordeel groet ende goet,</l>
<l>Prelate en sijn niet alse vroet,</l>
<l>11475 Noch geleert oec alsoe hoge</l>
<l>Alsic bem, want ic toge</l>
<l><edition n="197"/>Al dat ic segge bi divinen.</l>
<l>Mijn meesterscap doe ic scinen,</l>
<l>Alse ic come ter disputatien;</l>
<l>11480 Ic hebbe van Goede so vele gracien,</l>
<l>Dat ic biechtre ben gecoren</l>
<l>Van alden besten uutvercoren</l>
<l>Bider vroetheit die ic can.</l>
<l>En es in die werelt man,</l>
<l>11485 Die u bat raet sal geven.</l>
<l>Wildi der sonden begeven</l>
<l>Ende vort nemmermeer gewagen,</l>
<l>Soe moegedi aflaet van mi dragen."</l>
<l>Quade Tonge knielde doe daer</l>
<l>11490 Voer hem neder, dat was waer,</l>
<l>Ende biechtene vanden sonden.</l>
<l>Die gene gegrepene doe tien stonden</l>
<l>Bider kelen met beiden handen,</l>
<l>Ende verworgedene daer te handen,</l>
<l>11495 Ende benam hem tclappen daer,</l>
<l>Ende sneet hem sine tonge, dats waer,</l>
<l>Met sinen scerse uten monde,</l>
<l>Gelijc enen quaden honde,</l>
<l>Ende worpene beide met haerre cracht</l>
<l>11500 Daer besiden in ene gracht,</l>
<l>Daer hi te clappe lettel geert:</l>
<l>Aldus bereidense haren waert.</l>
<l>Nu hebben si dat si begeren,</l>
<l>Ende wonnen die porten sonder weren,</l>
<l>11505 Ende gingen daer in, sonder sparen,</l>
<l>Tsoudiren, dire binnen waren,</l>
<l>Waren dronken ende sliepen vaste.</l>
<l>Te hem so quamen beide die gaste</l>
<l>Ende verworchdense alle saen,</l>
<l>11510 Sodat hare clappen was gedaen.</l>
<l>Mijn vrouwe ver Hoefscheit ende Meltheide</l>
<l>Gingen ter porten inne beide,</l>
<l>Ende vergaderden alle viere</l>
<l>Verborgenlike. Dies wart sciere</l>
<l>11515 Geware die quene, diet al sach,</l>
<l>Die Suete Onfane te hoedene plach;</l>
<l>Si was van dien torre gegaen.</l>
<l>Doe sise sagen, si liepen hare saen</l>
<l>Met talen op sonder verdragen.</l>
<l>11520 Die quene en woude niet sijn geslagen,</l>
<l>Ende sprac te hem oetmoedelike</l>
<l>Ende seide: "Bi God van hemelrike,</l>
<l>Gi dinct mi van goeden affere;</l>
<l>Wat brinct u in dit vangnesse, here,</l>
<l>11525 Hebbic hoede tsine gevaen?"</l>
<l>"Gevaen?" moeder, dat ware mesdaen!</l>
<l>Wiene comen hier tu maer omme sien,</l>
<l>Alse die gene die sijn indien,</l>
<l>Dat tuwen gebode es lijf ende goet.</l>
<l>11530 Gine wart anders noit dan goet</l>
<l>Ende goedertieren alle tijt,</l>
<l>Waerde moeder, dore God, nu sijt</l>
<l>Gereet te doene bi ure duecht</l>
<l>Onse bede, so dat werde verhuecht</l>
<l>11535 Daer bi die scone Suetonfaen,</l>
<l>Ende gine laet uten prisoene gaen</l>
<l>Met ons hier een luttel spelen;</l>
<l>Want hi te lange hier heeft liggen quelen</l>
<l>Ocht neen, so wilt gedogen,</l>
<l>11540 <pb n="198"/> Dat hi desen knape salt moegen</l>
<l>Een wort spreken sonder meer:</l>
<l>Het sal doen haerre beider seer</l>
<l>Mindren utermaten sere.</l>
<l>Het sal u vrome sijn ende uwe ere,</l>
<l>11545 Ende gine mesdoetter twent niet an;</l>
<l>Want hi sal sijn u eigijn man,</l>
<l>Daer gi met selt, also helpe mi God,</l>
<l>Doen algader u gebot.</l>
<l>Het doet goet winnen enen vrient,</l>
<l>11550 Die altoes met trouwen dient.</l>
<l>Siet hier dese broke, dit vingerlin,</l>
<l>So wilt die knape dat uwe sijn;</l>
<l>Ende goede cledre, die wel staen,</l>
<l>Die sal hie u geven harde saen.</l>
<l>11555 Hi es hovesch ende wel beraden,</l>
<l>Gine selt van hem niet sijn verladen.</l>
<l>Hi es die melste diemen vint,</l>
<l>Ende van hem soe siedi sere gemint;</l>
<l>Helende es hi ende harde vroet;</l>
<l>11560 U mach gescien van hem al goet.</l>
<l>Wie bidden u dat gi dit draecht</l>
<l>In u allene, ende nine gewaecht</l>
<l>Menscen en genen, die nu leven,</l>
<l>Soe hebbedi hem alle vroude gegeven.</l>
<l>11565 Nu siet, neemt hier dit hoedekin,</l>
<l>Daer scoenre bloemen vele an sijn,</l>
<l>Lieve moeder, draechtene heme</l>
<l>Van sinen wege ende neme."</l>
<l>Die oude quene seide doe:</l>
<l>11570 "Mochtic dit gebringen toe</l>
<l>Men consten ochte met listen,</l>
<l>Dat Jalosie niet en wiste,</l>
<l>Ic sout harde wel toebringen,</l>
<l>En haddics blame van genen dingen;</l>
<l>11575 Maer alte clappende es Quade Tonge.</l>
<l>Ic ben seker dat sijt songe</l>
<l>In hare busine ende bliset,</l>
<l>Want Jalosie heeftene geset</l>
<l>Hare wachte te doene overal,</l>
<l>11580 Hij roept ende crijt ende maect gescal</l>
<l>Van dat hi weet, ende penster mede</l>
<l>Groete logene, dats sine sede;</l>
<l>Ende des en soude hi twint niet laten,</l>
<l>Al soude menne slepen achter straten;</l>
<l>11585 Ende seide hijt danne Ver Jalosien,</l>
<l>Si soude mi vermaledien."</l>
<l>Valsch Gelaet met sinen conrote</l>
<l>Seide: "Gine dorret gene grote</l>
<l>Sorge hebben van hem, dat hi</l>
<l>11590 Van u een tweent meer clappende si,</l>
<l>Ocht dragen niemare harentare;</l>
<l>Want hi doet legt op die bare,"</l>
<l>Doe seide die quene: "Es dit waerheit,</l>
<l>Sone wart u bede niet ontseit;</l>
<l>11595 Nu segt hem, dat hi si bereet.</l>
<l>Alsoe saen als hi weet,</l>
<l>Dat ic iemene om hem sende,</l>
<l>Dat hi dan come met genende</l>
<l>So stille ende soe verholenlike,</l>
<l>11600 Dats niemenne en weet in erterike.</l>
<l>Ic sal wel vinden die passage,</l>
<l>Maer en pense gene outrage,</l>
<l>Dat hi sine gedochte seggen al,</l>
<l>Want ic hem stade maken sal."</l>
<l>11605 "Vrouwe," seit hi, Valsch Gelaet,</l>
<l>"Gine dorst ontsien engeen baraet:</l>
<l>Also gi segt, also saelt wesen."</l>
<l>Die quene maecte hare wech met desen,</l>
<l>Ende trac te Suete Onfane wart,</l>
<l>11610 Die si te sprekene sere begart.</l>
<l>Si haeste hare dat si mochte:</l>
<l>Van cameren te cameren dat sine sochte</l>
<l>Updien torre, daer hi lach</l>
<l>Tere venstre, daer hi uutwart sach,</l>
<l>11615 In swaren gepense, in droefven moede,</l>
<l><edition n="199"/>Dies hi soe leefde met ongoede.</l>
<l>Die quene seide doe; "Lieve kint,</l>
<l>Mijn herte, die u met trouwen mint,</l>
<l>Es sere tebarenteert om u,</l>
<l>11620 Om tsware gepens, dat gi hebt nu.</l>
<l>Nu willet mi seggen altemale,</l>
<l>Ic salre toe geraeden wale."</l>
<l>Suete Onfaen en dorste hare niet</l>
<l>Van sinen gepense ontecken iet,</l>
<l>11625 Ende logende hare, wat hi mach,</l>
<l>Want hie die quene alte sere ontsach,</l>
<l>Ende oec duchte hi verraetnesse</l>
<l>Ende tswaren van gevangnesse,</l>
<l>Ende hal hare al sine gedachte,</l>
<l>11630 Ende toende hare goet gelaet met crachte,</l>
<l>Ende seide: "Lieve moeder mijn,</l>
<l>In hebbe om ander dinc gesijn</l>
<l>Tongemake dan om u merren:</l>
<l>Mi ware leet, woendi mi verren.</l>
<l>11635 Lieve moeder, mine was el</l>
<l>Dan u merren, dat weet wel;</l>
<l>Want tuwart dragic grote minne,</l>
<l>Beide met harten ende met sinne,</l>
<l>Waer hebbedi mi dus lange begeven?"</l>
<l>11640 "Waer, ic segt u, sem mijn leven!</l>
<l>Die hoefste, die scoenste, die ic kinne.</l>
<l>Ende die volmaecste in allen sinne</l>
<l>Die in al die werelt si,</l>
<l>Gruet u C. warf met mi.</l>
<l>11645 Hi quam gender in mijn gemoet,</l>
<l>Ende sent u met mi desen hoet,</l>
<l>Ende soude u harde gerne sien</l>
<l>Ende spreken, mocht hem gescien.</l>
<l>Hem dochte, hem ware gelingt sijn leven,</l>
<l>11650 Woudi hem die gracie geven.</l>
<l>Dat hi u enewarf spreken mochte.</l>
<l>Ic weet wale dat hem en rochte</l>
<l>Wat hire om dade, indien dat hi</l>
<l>Enegen dienst mochte doen, dien gi</l>
<l>11655 Begeret dat hi dore u daede:</l>
<l>Hi wares blide vroe ende spade."</l>
<l>Suetonfaen doch vragede hare</l>
<l>Om dien knape, wie dat hi ware,</l>
<l>Eer hi ontfaen woude dat prosent;</l>
<l>11660 Want hi van daer mochte sijn gesent</l>
<l>Ende van selken wege comen,</l>
<l>Hi en haddene niet genomen.</l>
<l>Doe seide hem die oude quene,</l>
<l>Dat sekerleke ware die gene,</l>
<l>11665 Daer si omme lage gevaen,</l>
<l>Ende daer die tale ware afgegaen,</l>
<l>Dat Quade Tonge brachte al toe,</l>
<l>Die menegen goeden man onvroe</l>
<l>Heeft gemaect. "Die nu legt doet:</l>
<l>11670 Dat es bliscap harde groet.</l>
<l>Wie sijn sinen clappene ontferen!</l>
<l>Ine gave om hem niet II peren,</l>
<l>Al waert oec dat hi levende ware;</l>
<l>Want ic can meer openbare</l>
<l>11675 C. werven dan hi dede.</l>
<l>Nu neemt dien hoet, hets hoveschede,</l>
<l>Ende draechtene, het es welgedaen;</l>
<l>Want hi u mint, ic hebt verstaen,</l>
<l>Met herten utermaten sere.</l>
<l>11680 Eist oec dat u die jonchere</l>
<l>Vorder anesoect dan hi soude,</l>
<l>So ontseggene alse houde;</l>
<l>Maer ic bem seker, dat hi u niet</l>
<l>Anesoeken en sal, wat sijns gesciet,</l>
<l>11685 Stucken die jegen u ere waren,</l>
<l>Want hi es een die getrouweste, teware,</l>
<l>Die in al dese werelt leeft:</l>
<l><edition n="200"/>Dat seggen diegene, daer hi met heeft</l>
<l>Altoes gehadt sine wandelinge,</l>
<l>11690 Ende ic oec selve sonderlinge</l>
<l>Orconde, dat hi noit en dede</l>
<l>Quaetheit noch onhoveschede,</l>
<l>Al waest dat Quade Tonge seide</l>
<l>Van hem selke dorperheide,</l>
<l>11695 Daer si valscelike an loech:</l>
<l>Hine was niet dirste die hi bedroech,</l>
<l>Ende hadt den knape te voren gecomen,</l>
<l>Hi hadde hem sijn lijf genomen:</l>
<l>Des en haddi niet gelaten,</l>
<l>11700 Want hi es stout utermaten:</l>
<l>Sine gelike sone vintmen niet.</l>
<l>Hi es gemint van wine siet,</l>
<l>Daertoe melde alse Alexanders,</l>
<l>Noch oec prinche en geen anders,</l>
<l>11705 Opdat hi alse rike ware;</l>
<l>Hi heeft therte wel openbare</l>
<l>Te gevene al eens conincs goet.</l>
<l>Lieve kint, neemt desen hoet,</l>
<l>Ic raedt u in goeden rade:</l>
<l>11710 Gi mochtene nemen sonder mesdade."</l>
<l>"Moeder, wart dat ickene name,</l>
<l>Ic duchte het soude mi wesen blame,"</l>
<l>Seide doe te hare Suetonfaen,</l>
<l>Ende waert bleec ende sere ontaen,</l>
<l>11715 Ende verloes sine varuwe te hant.</l>
<l>Mettien so stacsoe in die hant</l>
<l>Dat hoedekin, dat soe daer brachte,</l>
<l>Ende wout hem nemen doen met crachte;</l>
<l>Hine dorste sine hant bieden niet,</l>
<l>11720 Dies si mochte mespensen iet;</l>
<l>Nochtanne haddine gerne genomen,</l>
<l>Haddi gedurren der ane comen,</l>
<l>Doch seidi: "Dieus! hoe scone es hi;</l>
<l>Mare vele beter so ware mi,</l>
<l>11725 Dat al mine cledre verloren waren,</l>
<l>Dan ickene van heme name te waren.</l>
<l>Mar ic sette soe, dat ickene neme,</l>
<l>Ende Jalosie danne verneme,</l>
<l>Wat soudic danne seggen moegen?</l>
<l>11730 Si en worde meer in hogen</l>
<l>Ende soude verwoeden in haren moet,</l>
<l>Ende daertoe op mijn hoet dien hoet</l>
<l>Te stucken scuren altemale,</l>
<l>Ende mi doeden, dat weet ic wale,</l>
<l>11735 In saels niet nemen." "Gi selt entrouwen!</l>
<l>Want ic neemt, bi onser Vrouwen,</l>
<l>Gine seles hebben onraste no blame;</l>
<l>Ende vragense u wane hi quame,</l>
<l>Gi hebt tantworde vele ende gnoech,</l>
<l>11740 Ja, meer dan XX na u gevoech."</l>
<l>"Alle wege, als hi mi vraget,</l>
<l>Waer dat ickene hebbe bejaget,</l>
<l>Wat antworden sal ic hare geven?</l>
<l>Dat segge mi, vrouwe, selp u leven."</l>
<l>11745 "Gi selt seggen, wel lieve kint,</l>
<l>Dat ickene u gaf, en heles twint,</l>
<l>Sone seldi hebben niet mesdaen,</l>
<l>Ic sals wel in baten staen;</l>
<l>Want ic bem wel van selken name,</l>
<l>11750 Dien goeden lieden es wel bequame."</l>
<l>Suete Onfaen nam doe den hoet,</l>
<l>Ende settene op thoeft, die doe wel stoet.</l>
<l>Die quene swert hem, wat si mach,</l>
<l>Dat si hem noit hoet en sach</l>
<l>11755 Dragen, die hem stoet so wel.</l>
<l>Die quene wachte dat niemen el</l>
<l>Dan si twee allene waren,</l>
<l><edition n="201"/>Doe ginc si sitten sonder sparen</l>
<l>Neven heme, ende begonste</l>
<l>11760 Een sermoen, alse si wel conste:</l>
<l>"Ha, lieve kint Suetonfaen,</l>
<l>Hoe scone siedi, hoe welgedaen!</l>
<l>Mijn jolijs tijt es al leden:</l>
<l>Ic hebbe gesien so menegen heden,</l>
<l>11765 Dat mi gaet sere mijn leven af;</l>
<l>Ine can gegaen niet sonder staf.</l>
<l>U tijt es te comene toe,</l>
<l>Gi sijt een kint, ende gine weet hoe</l>
<l>Gi selt bestaden uwen tijt;</l>
<l>11770 Mar ic bem seker, dat gi sijt</l>
<l>Die gene, die emmer liden moet</l>
<l>Die vlamme, die al verbernen doet</l>
<l>Algader al dat hare genaect.</l>
<l>Venus heeft een bad gemaect,</l>
<l>11775 Daer gi in selt moeten baeden;</l>
<l>Maer eer gi baedt, so sijt beraden</l>
<l>Te doene dat ic u leren sal:</l>
<l>Het sal sijn u vordeel al.</l>
<l>Haddic geweest alse vroet, teware,</l>
<l>11780 Doe ic was van uwen jaren,</l>
<l>Van minnen spele, alse ic nu ben,</l>
<l>Het hadde geweest mijn groet gewen;</l>
<l>Want ic was scone utermaten,</l>
<l>Die mi nu heeft, weet God, gelaten.</l>
<l>11785 Nu bem ic out in al mijn wesen.</l>
<l>Cranc, verrunst ende sere gelesen.</l>
<l>Dat mi sere van herten deert,</l>
<l>Want ic lief was ende harde weert.</l>
<l>Om mine scoenheit volgeden mi</l>
<l>11790 Knapen, die mi gerne bi</l>
<l>Waren ende daeden hoveschede,</l>
<l>Die ic alle crupen dede.</l>
<l>In mijn huus dat gaen, dat comen,</l>
<l>Dan was niewerinc noit vernomen,</l>
<l>11795 Noch dat geclop op mine dore,</l>
<l>Datter was altoes vore</l>
<l>Ic dede hem menich swaer torment,</l>
<l>Alsic hem loech hare covent,</l>
<l>Dat mi menichwarf gesciede,</l>
<l>11800 Alse ic onthaelde ander liede.</l>
<l>Daer was menich sotheit gedaen,</l>
<l>Ende dicwile groet gevecht bestaen,</l>
<l>Daer ic om hadde grote onraste.</l>
<l>Mijn dure en was noit so vaste</l>
<l>11805 Besloten, sine wart ontwee geslagen</l>
<l>Vanden vrienden ende vanden magen</l>
<l>Der gere, diere binnen vochten,</l>
<l>Diet some alte diere becochten;</l>
<l>Want si daer lieten hant ocht voet,</l>
<l>11810 Alsmen met stridene dicwile doet;</l>
<l>Ende selke blevenre doet geslegen,</l>
<l>Ende op berien en wech gedregen.</l>
<l>Doe wasic starc ende wel gesont;</l>
<l>Ic hadde meer gehadt dan M. pont</l>
<l>11815 Ingelscer penninge dan ic nu doe,</l>
<l>Maer ic voerre alte doerlec toe;</l>
<l>Want ic was scone, jonc, kintchs ende sot,</l>
<l>Ende inne was noit, al selp mi God,</l>
<l>Comen in scolen vander minnen:</l>
<l>11820 Pratique heeft mi leren kinnen,</l>
<l>Ende experimente gemaect vroet,</l>
<l>Daer ic algader minen moet</l>
<l>Hadde ane geset al mijn leven;</l>
<l>Ende ic en sal u niet begeven</l>
<l>11825 Van alder const, die ic weet.</l>
<l>Sie en sal u sijn altoes gereet,</l>
<l>Sonder twifelen ende faelien,</l>
<l>Want ic caent al toter bataelien.</l>
<l>Hi doet wel, die jongen lieden</l>
<l>11830 Altoes ten haren besten riede.</l>
<l>Sonder twifel, hens geen wonder,</l>
<l>Al en kendi pat no vonder,</l>
<l>Daermen te rechte overgeet,</l>
<l>Want u die bec so geel noch steet;</l>
<l>11835 Maer so vele es daertoe,</l>
<l><edition n="202"/>Dat ic meesteresse bem alsoe,</l>
<l>Dat ic in settele lesen mach.</l>
<l>Men soude onwarden engenen dach</l>
<l>Oude lieden, wantmen in hen</l>
<l>11840 Vint wijsdoem ende sen;</l>
<l>Ic hebbe sin ende vroethede,</l>
<l>Usage ende const der mede,</l>
<l>Die ic nine hebbe sonder scade.</l>
<l>Menegen vroeden man van rade</l>
<l>11845 Hebbic bedroegen, sonder waen,</l>
<l>Also ickene in strecken hadde gevaen;</l>
<l>Maer ic was tirsten oppenbare</l>
<l>Bedrogen, eer ics wart geware.</l>
<l>Het was te spade, onsalich wijf!</l>
<l>11850 Want leden was mijn jonge lijf.</l>
<l>Mijn dure si ginc op en toe</l>
<l>Dach ende nacht ende smargens vroe;</l>
<l>Nu ne coemter niemene no ne geet:</l>
<l>Mijn dure met gemake nu steet.</l>
<l>11855 Met rechte magic mi wel scamen.</l>
<l>Die behagede cnapen diere camen,</l>
<l>Die mi eerden ende weerden,</l>
<l>Ende die mi so sere begerden,</l>
<l>Dat si van mi en sceden en conden,</l>
<l>11860 So minneden si mi in allen stonden,</l>
<l>Die mi nu al laten liden</l>
<l>Sonder spreken, ende gaen besiden,</l>
<l>Die mine lieve gaste waren,</l>
<l>Ende die mi minden meest, te waren,</l>
<l>11865 Op mi entwent sone achten si,</l>
<l>Verrunste quene hetense mi,</l>
<l>Ende seggen daertoe quaets vele meer.</l>
<l>Lieve kint, men mochte u tseer</l>
<l>Vertellen noch geseggen niet,</l>
<l>11870 Nochten rouwe, noch tverdriet,</l>
<l>Dat ic droech int herte binnen,</l>
<l>Alse gepens mi dede kinnen</l>
<l>Die grote bliscap, die vriendelichede,</l>
<l>Dat helsen ende dat cussen mede,</l>
<l>11875 Dat saen en wech was gevloegen;</l>
<l>Gevloegen, ja! ende die nine moegen</l>
<l>Wedercomen alse te voren:</l>
<l>Ic was tileke vele geboren!</l>
<l>Deus! in wat vernoie hilt mi</l>
<l>11880 Die grote gichten, alse saen alsi</l>
<l>Mi faelierden, ende meer en gaven;</l>
<l>Ende van dien dat hen van haven</l>
<l>Iet bleven was, dat was mi leet.</l>
<l>Lieve kint, bi Gode, ine weet</l>
<l>11885 Dat ic mi iet bet mochte wreken,</l>
<l>Dan u te leerne van minen treken.</l>
<l>Lieve kint, ware ic alse jonc</l>
<l>Ende alse wel op minen spronc,</l>
<l>Alse gi nu sijt, ic soude mi wreken.</l>
<l>11890 Men souder emmermeer af spreken</l>
<l>Over die quade ribaude, dat si</l>
<l>Soe luttel prisen ende eren mi.</l>
<l>Ic soude doen sinken haren overmoet,</l>
<l>Want hen no bleve have no goet:</l>
<l>11895 Alsoe nauwe soudicse plumen,</l>
<l>Dat si hare erve souden rumen,</l>
<l>Ende al vercopen ende liggen in stroe.</l>
<l>Ende dirste die quamen soudic alsoe</l>
<l>Voren, biden Helegen Geest,</l>
<l>11900 Ende daertoe die mi minden meest,</l>
<l>Ende weerden ende daeden ere,</l>
<l>Hem soudic anegaen so sere</l>
<l>Thare te nemene, dat si en souden</l>
<l>Enen penninc niet behouden,</l>
<l>11905 In soudene hebben, waer ict mochte,</l>
<l>Hoe na dat ict ane hen sochte,</l>
<l>Ende soutse bringen uut haren goede,</l>
<l>Ende doen vallen in ermoede,</l>
<l>Ende soutse alle na mi doen lopen,</l>
<l>11910 Ende die quaetheit sere doen copen,</l>
<l>Die si mi dicke hebben gedaen,</l>
<l>Haddicse na minen wille gevaen</l>
<l>Mare, weet God, en mach niet dragen</l>
<l><edition n="203"/>Weenen, suchten ende clagen:</l>
<l>11915 En coemt niet weder dat leden es</l>
<l>Ine salre negenen na mijn getes</l>
<l>Hebben, na den wille mijn,</l>
<l>Soe verrunst es mijn anscijn,</l>
<l>Dat si mijn dreigen nine ontsien,</l>
<l>11920 Die quade ribaude, die van mi vlien;</l>
<l>Nochtan dore al dat verdriet,</l>
<l>Dat mi van hen es gesciet,</l>
<l>Alsic noch pense om dien tijt</l>
<l>Ende om die feeste ende tgroet delijt,</l>
<l>11925 Dat ic te hebbene plach met hen,</l>
<l>So verblijt mi al die sen,</l>
<l>Ende doet verlichten al mine lede;</l>
<l>Doch haddic altoes feeste mede,</l>
<l>Eer ic was van hem bedrogen.</l>
<l>11930 Ene jonge vrouwe, die es in hogen</l>
<l>Ende met joie hare leven pliet,</l>
<l>Bi Gode! sone es ledich niet,</l>
<l>Namelec diegene die begert</l>
<l>Te winne tgoet, dat si vertert.</l>
<l>11935 Lieve kint, mi dede hier comen</l>
<l>U vrouwe, ende heeft mi genomen</l>
<l>Om u te hoedene nacht ende dach.</l>
<l>God onse here, diet al vermach,</l>
<l>Moete geven dat ic die hoede</l>
<l>11940 Doen moete alsoe, dat mi te goede</l>
<l>Verga, alst sal, God weet;</l>
<l>Want gi sijt altoes gereet</l>
<l>U selven te hoedene openbare</l>
<l>Dat anders harde sorgelic ware</l>
<l>11945 Om die scoenheit, die u gegeven</l>
<l>Heeft Nature, die u es bleven,</l>
<l>Ende daertoe sen ende wijsheit groet,</l>
<l>Dat niet en leeft uwes gnoet.</l>
<l>Om dies wi hebben staede ende stonde,</l>
<l>11950 Datmen betre en gene en vonde,</l>
<l>Al te sprekene dat wi begeren;</l>
<l>Om u te radene ende hulpen weren</l>
<l>Van allen lachtre, bem ic gereet.</l>
<l>Eist dat u soe van herten steet,</l>
<l>11955 Dat gi trecken wilt ter minnen,</l>
<l>Ic sal u al die wege doen kinnen,</l>
<l>Ende oec die pade doen verstaen,</l>
<l>Aldaer ic selve soude sijn gegaen.</l>
<l>Eer leden was mine joncheide,</l>
<l>11960 Mine bliscap ende mine scoenheide;</l>
<l>Maer en houdet niet in dien,</l>
<l>Dat ic u wille ter minnen tien."</l>
<l>Doe sweech die oude quene al stille</l>
<l>Een lettel, omdat si horen wille</l>
<l>11965 Wat seggen soude Suete Onfaen.</l>
<l>Si beidde onlange, siene nam saen</l>
<l>Die tale weder daer sise liet,</l>
<l>Want si merct wel ende siet,</l>
<l>Dat hem wel behagede dat si seide,</l>
<l>11970 Ende pensede, datse hem sonder beide</l>
<l>Haren wille al seggen soude,</l>
<l>Ende begonste doe alse houde</l>
<l>Ende seide: "Sone, wildi u keren</l>
<l>Ane die minne, ic wille u leren</l>
<l>11975 Den art van minnen altemale,</l>
<l>Dat gine selt connen alsoe wale,</l>
<l>Dat gi niet sijn en moeget bedroegen,</l>
<l>Nadat ic u den art sal togen,</l>
<l>Ende gire u toe wilt formeren;</l>
<l>11980 Want niemenne en mach minne anteren,</l>
<l>Noch die passage geliden moegen,</l>
<l>Hine hebbe den art altoes vor dogen,</l>
<l>Hine sal lant ende scaep vercoepen.</l>
<l>Wilt hire sottelec toe loepen.</l>
<l>11985 Nu hort wat ic u seggen sal,</l>
<l>Want ic can distorie al.</l>
<l>Lieve kint, die van minnen</l>
<l><edition n="204"/>Joie ende bliscap wille gewinnen,</l>
<l>Hi moet weten hare gebode,</l>
<l>11990 Die ic u niet en seide, bi Gode,</l>
<l>En wistic niet bi scrifturen,</l>
<l>Dat gi hebt bi naturen</l>
<l>Van elken al u volle gemet</l>
<l>Van dat gi hebben sout, dat wet.</l>
<l>11995 Tiene gebode soe sijn daer,</l>
<l>Daer dachterste twee sijn al te swaer.</l>
<l>Ic orlove u dachte altemale,</l>
<l>Maer vanden II soe hoedt u wale;</l>
<l>Want wiese volget, hi es in dole:</l>
<l>12000 Hine soude oec lesen niet in scole,</l>
<l>Want het verlaetd tsere minnaren.</l>
<l>Si wilden dat si milde waren,</l>
<l>Ende tiere stat hare herte leggen,</l>
<l>Ende elre overal ontseggen:</l>
<l>12005 Dit es valsch ende niet scone,</l>
<l>Hier lieget die God, Venusen sone,</l>
<l>Want soe wire hem hout ane,</l>
<l>Hem stater scade groet af tonfane.</l>
<l>Lieve kint, en sijt niet milde:</l>
<l>12010 Hi ware verloren diere hem an hilde.</l>
<l>Hebt u herte in vele staeden,</l>
<l>Sone saelt niet sijn tsere verladen;</l>
<l>Maer tier stat, wat uwes gesciet,</l>
<l>Sone seldijt leggen niet;</l>
<l>12015 Noch niemenne geven ochte lenen,</l>
<l>Maer vercope diere altenen,</l>
<l>Ende verdieret alle dage</l>
<l>In lanc so meer, van slage te slage,</l>
<l>So dats man en geen die leeft</l>
<l>12020 Van u goeden coep en heeft.</l>
<l>Dese poente hout al u leven:</l>
<l>U hant hout tuwe, alse gi sout geven,</l>
<l>Te nemenne open, hoet henegeet,</l>
<l>Daertoe sidi altoes gereet.</l>
<l>12025 Geven es alte grote sotheide,</l>
<l>Hen ware een lichtelic scoenheide</l>
<l>Om liede te haelne meer ane hen,</l>
<l>Ende geven tcleine omme meerre gewen.</l>
<l>Selke gichte es gegeven goet,</l>
<l>12030 Die meer dan dobbel winnen doet.</l>
<l>Die hallinc es een goet gewin,</l>
<l>Die den penninc bringet in:</l>
<l>Selke gichten lovic altemale.</l>
<l>Wie dat geeft, hi boeft wale</l>
<l>12035 Te siene waer hi geven sal,</l>
<l>Want nine bestaet es overal.</l>
<l>Vanden boge ende vanden vleiken,</l>
<l>Die menege hoge herte doet weiken,</l>
<l>Ende die wonden heimelike,</l>
<l>12040 Daer met so condi sekerlike</l>
<l>Vroedeliker scieten mede</l>
<l>Dan noit die God van Minnen dede:</l>
<l>Soe goet een scottre soe een siedi,</l>
<l>Gi sciet dicke verre ende bi;</l>
<l>12045 Nochtanne soe es u dickent oncont,</l>
<l>Wien u scieten heeft gewont;</l>
<l>Want alsmen sciet ter voleien,</l>
<l>Selc ontfaet na sijn greien</l>
<l>Den scote in sijn herte binnen,</l>
<l>12050 <pb n="205"/> Dies die scottre en can bekinnen,</l>
<l>Noch geweten, noch werden geware.</l>
<l>Ic merke ende sie openbare</l>
<l>Ane u manieren ende ane u wesen,</l>
<l>Dat gi comen sijt te desen,</l>
<l>12055 Dat gi die beste scuttre sijt,</l>
<l>Diemen vonde verre ende wijt,</l>
<l>Ende selc mach binnen den scoete comen,</l>
<l>Dat u harde sere soude vromen.</l>
<l>Ende van u te leerne vort</l>
<l>12060 Van parmente, dat u bort,</l>
<l>Van cledren ende van andren saken,</l>
<l>Daer gi u mocht met behagel maken,</l>
<l>Om tscinen tsine van hogen state:</l>
<l>- Ane bagel tsine legt al u bate -</l>
<l>12065 Gi cont te core u pareren,</l>
<l>Sone darf men u nemmerme leren.</l>
<l>Lieve kint, verstaet ende hort</l>
<l>Wat ic u sal leren vort,</l>
<l>Gi moegeter exempel nemen ane.</l>
<l>12070 Hebdi wille minne tanegane,</l>
<l>Gi moecht bet kiesen niewerinc el</l>
<l>Dan dengenen, dien gi weet wel,</l>
<l>Ende die u dunct so hovesch, so goet:</l>
<l>Mar hout uwe herte ende uwen moet,</l>
<l>12075 Dat gise nine legt ane hem te vaste:</l>
<l>Gestaede minne es grote onraste.</l>
<l>Mint altoes gesonnichlike,</l>
<l>Ende ane die gene, die sijn rike.</l>
<l>Eist goet begonnen, dats wel inscijn,</l>
<l>12080 Opdat si niet te vrec en sijn,</l>
<l>Es iemene diese wel can plecken</l>
<l>Ende heimeleke hare goet ontrecken.</l>
<l>Wel lieve kint, Suete Onfaen,</l>
<l>Men sal u met minnen sere angaen.</l>
<l>12085 Elken so toent goet gelaet,</l>
<l>Ende segt, dat u herte al staet</l>
<l>Getrouwelike ane hem allene,</l>
<l>Ende dat si niet en es gemene.</l>
<l>Noch om wennen, noch om verliesen,</l>
<l>12090 En seldi anders gien lief kiesen;</l>
<l>Ende swert bi genen ende bi desen,</l>
<l>Haddi willen laten lesen</l>
<l>Die Rose, diemen heeft so wart,</l>
<l>Ende die so sere es begert,</l>
<l>12095 Een andren dan hem, gi wart so rike,</l>
<l>Men vonde cume uwe gelike;</l>
<l>Maer hem soe getrouwe waerdi,</l>
<l>Dat die Rose niemen dan hi</l>
<l>Plucken en soude van haren stele.</l>
<l>12100 Al quamer C. ocht alse vele,</l>
<l>Elken geloefse even sere,</l>
<l>Ende segt: "Gi selse hebben, here,</l>
<l>Alleine sonder deilen vort."</l>
<l>Dit salne trecken ane u bort.</l>
<l>12105 Dit sweert hem met dieren ede,</l>
<l>Ende geeft hem u trouwe daermede.</l>
<l>Al eist dat gi u verswert,</l>
<l>Weet wel dat een twent niet en deert</l>
<l>Al selc sweren; God onse here</l>
<l>12110 Laches utermaten sere,</l>
<l>Jupiterre ende alle die Gode gelike</l>
<l>Sie logen alle hogelike,</l>
<l>Alse hem versworen die minnaren;</l>
<l>Ende die Goede selve, te waren,</l>
<l>12115 Versworen hem dickent sonder verdragen,</l>
<l><edition n="206"/>Die tijt dat si te minne plagen.</l>
<l>Jupiter swoer Juno sinen wive,</l>
<l>Dat si soude hebben te haren live</l>
<l>Tpaleis vander hillen sekerlike,</l>
<l>12120 Daer hi ane loech valscelike.</l>
<l>Dit soude versekeren die minneren,</l>
<l>Alsi hen jegen hare lief versweren,</l>
<l>Alle santen ende sentinnen,</l>
<l>Alse hen die Goede doen bekinnen,</l>
<l>12125 Dit exempel, dat si versweren</l>
<l>Beide Gode ende alle martelaren.</l>
<l>Hi es dom ende harde sot,</l>
<l>Die hem geloeft, alselp mi God,</l>
<l>Want jonge lieden sijn ongestade</l>
<l>12130 Ende onlange durende in enen rade.</l>
<l>Die oude hebben oec dien sede</l>
<l>Te liegene trouwe ende eed daermede.</l>
<l>Nu verstaet ende willet mi horen:</l>
<l>Diegene die here es vander foren,</l>
<l>12135 Hi soude van elken over vol</l>
<l>Altoes nemen sinen tol;</l>
<l>Die tere molen gemalen en can,</l>
<l>So ga tere andere malen dan.</l>
<l>Die mues, die waer een hol en weet,</l>
<l>12140 Ic segge u dat hare sorgeleke steet.</l>
<l>Van elken wive aldus so eest,</l>
<l>Dat si vander marc vrouwe weest.</l>
<l>Elke soude nemen, waer si mochte,</l>
<l>Have ende goet datmen daer brochte,</l>
<l>12145 Ende si ware sere uut haren sinne,</l>
<l>En leide si ware tere stat hare minne;</l>
<l>Want die sine herte tere stat geft,</l>
<l>Ic segge u dat hi niet en heeft</l>
<l>Vri ende quite te sinen wille,</l>
<l>12150 Mar maket eigin, lude ende stille.</l>
<l>Alselc wijf heft verdient te sine</l>
<l>In doegene ende in groter pine,</l>
<l>Die hare selven soe mesan,</l>
<l>Dat si hare hout an enen man.</l>
<l>12155 Gevalt dat si verbolgen es,</l>
<l>Sone es man, sijt seker des,</l>
<l>Diese iet mach geconforteren:</l>
<l>Dat sijn diegene die irst faelieren,</l>
<l>Die leggen hare herte in ene stede.</l>
<l>12160 Nochtan in dinde, het es hare sede,</l>
<l>Willense alle, alse hen vernoiet,</l>
<l>Ende si worden te sere vermoiet;</l>
<l>Ende noit en gewanre af vrouwe</l>
<l>Dan verdriet ende groten rouwe.</l>
<l>12165 Dat mochtemen ane Dido wel verstaen,</l>
<l><edition n="207"/>Die scone was ende wel gedaen,</l>
<l>Ende van Cartago coninginne,</l>
<l>Hadde geleit al hare minne</l>
<l>Ane Eniase, diese hadde ontfaen</l>
<l>12170 Waerdelike ende groet ere gedaen,</l>
<l>Die te hare quam arm ende bloet</l>
<l>Met scepe in tempeeste groet,</l>
<l>Die van Troien was ontfaren,</l>
<l>Ende sine gesellen die met hem waren,</l>
<l>12175 Die si groete hovescheit dede.</l>
<l>Haer selven gafse Eniase mede,</l>
<l>Die hare swoer wel menichfoude,</l>
<l>Dat hi nemmermee en soude</l>
<l>Van hare sceden noch begeven</l>
<l>12180 Al dien tijt, dien hi soude leven;</l>
<l>Maer lange en duret niet alsoe,</l>
<l>Want die verradre hare ontvloe</l>
<l>Met sinen scepe, wat hi mochte,</l>
<l>Die hi daer met hem brochte.</l>
<l>12185 Dit soe coste diere scoenre vrouwen</l>
<l>Hare leven, want so starf van rouwen,</l>
<l>Ende doede haer selven met ene swerde,</l>
<l>Daer si in viel tote op die erde.</l>
<l>Selc gelijc, selc ongevoech</l>
<l>12190 Heeftmen vonden ane vrouwen gnoech,</l>
<l>Die ic genomen al en can;</l>
<l>Maer sekerleke wet, dat alle man</l>
<l>Sijn ribaude ende groete bedriegere,</l>
<l>Ende putire ende daertoe liegere.</l>
<l>12195 Si doen elken wive verstaen,</l>
<l>Dat sise minnen sonder waen,</l>
<l>Ende proven wat sire ane venden mogen,</l>
<l>Daeromme soudensi weder pogen,</l>
<l>Waer si mochten, wel te hoenne,</l>
<l>12200 Om hare quaetheit wel te loenne.</l>
<l>Dat wijf es te dom van sinne,</l>
<l>Die ane enen man leit minne.</l>
<l>Si souder hebben vele ende gnoech:</l>
<l>Dat soude sijn bat hare gevoech,</l>
<l>12205 Ende doe soe vele datse elken bage,</l>
<l>Maer houtse tonder alle dage;</l>
<l>Ende en heft si niet gracie, si soutse maken</l>
<l>Ende bejagen met eneger saken,</l>
<l>Ende souden sijn fier in haren sinne</l>
<l>12210 Jegen diegene, die hare minne</l>
<l>Dragen meest, wat haers gesciet;</l>
<l>Mar der gere en roke niet</l>
<l>Harre minnen, groet ocht clene,</l>
<l>Die salse feesteren al gemene</l>
<l>12215 Ende halen ane hare, wat si mach,</l>
<l>Ende scuwen ende vlien nacht en dach</l>
<l>Onraste, gescelt ende vechtinge.</l>
<l>En es niet scone oec sonderlinge,</l>
<l>Soe bestrike hare met selken saken,</l>
<l>12220 Diese scone moegen maken.</l>
<l>Sage si oec ontfallen hare haer,</l>
<l>Dat si hadde blont ende goutvaer,</l>
<l>Ochte moeste afsniden van ongesonden,</l>
<l>Ochte dat haer bi enegen stonden</l>
<l>12225 Bi bolgenscape gevallen ware,</l>
<l>Datse hare ribaut metten hare</l>
<l>Hadde genomen ende utegetogen,</l>
<l>Ende soe gescoert, sine hadt moegen</l>
<l>Ontwerren, wat hare mochte gescien,</l>
<l>12230 Dan salse na andre vlechten sien,</l>
<l>Die gelu, blont sijn ende groet,</l>
<l>Van enen wive die es doet,</l>
<l>Ochte blonde siden ende maken borele</l>
<l><edition n="208"/>Ende steken vol haren forele,</l>
<l>12235 Ende maker ave horne groet;</l>
<l>Ende heeft si bestrikens noet,</l>
<l>Men vent van crude waters gnoech</l>
<l>Hare te bestrikene na hare gevoech,</l>
<l>Mare doet alsoe dats engeen man</l>
<l>12240 Ane hare geware en worden en can,</l>
<l>Noch gesien ane hare gedane;</l>
<l>Want groet verlies lage haer daer ane.</l>
<l>Heeft si hare kele wit ende ront,</l>
<l>Soe doe hare hoeftslope talre stont</l>
<l>12245 Soe sere uutsniden ende soe wale,</l>
<l>Datmen sien mach altemale</l>
<l>Hare witte kele: si sals wesen</l>
<l>Te bedriegeleker vele van desen.</l>
<l>Eist datse heeft hare scoudren groet,</l>
<l>12250 Soe doe maken hare surcoet</l>
<l>Ende al hare andre cledre met</l>
<l>Van cleinen lakene, si saels, dat wet,</l>
<l>Gescepen wesen vele te bat,</l>
<l>Waer si coemt in elke stat.</l>
<l>12255 Heeft si oec hare handen seer,</l>
<l>Si salse oec decken vele te meer</l>
<l>Ende houden ane hare hantscoen</l>
<l>Ende salse dicwilen sieren doen.</l>
<l>Heeft si die mammen weec ende lanc,</l>
<l>12260 So salsi houden in bedwanc</l>
<l>Gebonden vaste in linijn laken,</l>
<l>Dat soe sal daer toe doen maken:</l>
<l>Soe selense wesen hart ende ront;</l>
<l>Ende emmer houde rein in alre stont</l>
<l>12265 Venus camere, dat si nine hebbe</l>
<l>Gestubbe en geen no spinne webbe;</l>
<l>Ende heeft si niet scone die voete,</l>
<l>So houtse gescoit, dat es die boete;</l>
<l>Ende dunne cousen te groten beenen</l>
<l>12270 Die soe soudemen dragen altenen.</l>
<l>Heeftse over hare smette oft vlecke,</l>
<l>Ic rade hare wel dat sise decke;</l>
<l>Heeft si oec den adem quaet,</l>
<l>Soe wachte hare, dats mijn raet,</l>
<l>12275 In nuchterne te sprekene jegen liede:</l>
<l>Het soude vallen dat hare maisniede;</l>
<l>Ende als soe sal spreken enichge stont,</l>
<l>Soe houde soe verre haren mont,</l>
<l>Dat hi den lieden nine come te bi.</l>
<l>12280 Es oec dat gevalt, dat si</l>
<l>Lachge, soe en lachge niet</l>
<l>Alsoe sere, dat si hare iet</l>
<l>Daer met ontsetten, want vrouwen souden</l>
<l><edition n="209"/>Alsi loegen den mont toehouden;</l>
<l>12285 Want hen steet niet vrouwen wale,</l>
<l>Dat si hare kele altemale</l>
<l>Ontoe ende gaepe alsi lacht:</l>
<l>Sine daeds niet waer si wel bedacht;</l>
<l>Ende hadse hare tande niet welstaende</l>
<l>12290 Ende oneffene uut ende innegaende,</l>
<l>Ende tone sise met lachgene dan,</l>
<l>Het soutse ontwerden vor elken man.</l>
<l>Ane weenen oec soe behoeft manire:</l>
<l>Weenen es enen wive niet diere;</l>
<l>12295 Sie hebben trane altoes gereet;</l>
<l>Maer haer weenen saen vergeet.</l>
<l>Ere vrouwen steet oec wale</l>
<l>Scone spreken ende suete tale,</l>
<l>Ende heblec te sine overal</l>
<l>12300 Ende hovesch: dat maecse liefgetal.</l>
<l>Alsmen ten etene wart sal tien,</l>
<l>Salse hare laten wel besien</l>
<l>Ende achter huse een luttel gaen,</l>
<l>Eer dat si sal willen dwaen.</l>
<l>12305 Alsi ter tafle geseten es,</l>
<l>So salsi sniden ende nemen dmes</l>
<l>Vor den genen die eet met hare,</l>
<l>Ende sijns wel nemen ware;</l>
<l>Ende emmer wachten hare, alsi eet,</l>
<l>12310 Dat si haren mont nine make vet,</l>
<l>Sine makene scone wel gereet,</l>
<l>Want vette lippe sere mesteet;</l>
<l>Ende wachte hare, alsi edt bruetd,</l>
<l>Datse hare vingre over dledt</l>
<l>12315 Daer in en steke, het ware mesdaen,</l>
<l>Want het soude hare sere mestaen;</l>
<l>Ende wachte hare in alre stont,</l>
<l>Dat si en steke in haren mont</l>
<l>Grote morsele, hets giricheide</l>
<l>12320 Ende daertoe grote onhovescheide.</l>
<l>Hare morsele salse sniden clene,</l>
<l>Vore met hare vingeren allene</l>
<l>Nemen gestadelike ende sachte;</l>
<l>Ende dat si hare altoes wachte,</l>
<l>12325 Datse nine bedrupe vor hare cleet,</l>
<l>Want sekerleke niet wale en steet.</l>
<l>Men sal oec soe hovesscelike drinken,</l>
<l>Ende niet so vol en laten scinken,</l>
<l>Dats een dropel en storte op hare,</l>
<l>12330 Dies men worden mochte geware;</l>
<l>Want over ongenoechtich ende ruut</l>
-->
<l><edition n="210"/>Mochtse iemen houden ende trecken uut,</l>
<l>Dat si ware hare ongeleert.</l>
<l>Eer si den nap ten monde keert</l>
<l>12335 Om drinken, si en sal niet drinken,</l>
<l>Si en sal tirst laten sinken</l>
<l>Dmorseel tote dat sijt heeft geten:</l>
<l>Dit soude elke vrouwe weten;</l>
<l>Ende oec soe soude si hoeden hare,</l>
<l>12340 Dat hare mont vet en ware;</l>
<l>Want ware hi vet ende dronke si,</l>
<l>Die wijn hi worde vet daer bi;</l>
<l>Ende cleinlic salsi drinken mede,</l>
<l>Het steet wale, het es hovesscede,</l>
<l>12345 Ende hoede hare wel van dronkenscape.</l>
<l>Men vint bescreven bi orcontscape</l>
<l>Van meestren, die seggen openbare,</l>
<l>Dat niemene en es die dronken ware,</l>
<l>Dat hi helen mach een twent.</l>
<l>12350 Die vrouwe sere haer selven scent,</l>
<l>Datse hare verwinnen laet die wijn;</l>
<l>Want alle wijf die dronken sijn,</l>
<l>Siene en connen hem niet geweren</l>
<l>Jegen diegene diese begeren;</l>
<l>12355 Maer clappen algader dat si weten.</l>
<l>Des moegen si hem allen wel vermeeten,</l>
<l>Dat si sijn van diere naturen.</l>
<l>Oec sullen si hem wachten tallen uren,</l>
<l>Ter taflen alsi sijn geseten,</l>
<l>12360 Van slapene, alsi souden eten;</l>
<l>Want hets scande ende grote onnere,</l>
<l>Ende sins min te prisene sere.</l>
<l>Ene vrouwe en soude niet lange beiden,</l>
<l>Sine soude ter minnen hare gereiden;</l>
<l>12365 Want si soe lange wel beiden mochte,</l>
<l>Datmen op hare twent en rochte.</l>
<l>Sie soude soeken die joie van minnen</l>
<l>Overal ende leren kinnen</l>
<l>Die wile datmen acht op hare,</l>
<l>12370 Ende si jonc van dagen ware;</l>
<l>Want als outheit den wive anegeet,</l>
<l>Ende hare anschijn tebroken steet,</l>
<l>Soe verliest si in allen sinne</l>
<l>Die joie ende dat asaut van minnen.</l>
<l>12375 Die vrocht van minnen sal si lesen</l>
<l>Alsi in hare joeget sal wesen,</l>
<l>Want si verliest harde vele,</l>
<l>Beide van joien ende van spele,</l>
<l>Van dien tiden, die si laet liden</l>
<l>12380 Sonder minnen ende hare verbliden;</l>
<l>Ende en doesse niet desen raet,</l>
<l>Haer salre af comen al quaet,</l>
<l>Alse outheit assellieren sal;</l>
<l>Maer ic gelove dat si mi al</l>
<l>12385 Hier of geloven sullen, hoet gaet,</l>
<l>Ende houden hem ane minen raet,</l>
<l>Ten mensten die gone, die vroet wesen,</l>
<l>Ende paternostre connen lesen</l>
<l>Vore mine siele, alse ic doet ben,</l>
<l>12390 Dore die wijsheit, die ic hen</l>
<l>Hebbe geleert met goeder onste.</l>
<l>Ic bem seker dat dese conste</l>
<l>Met wiven sal sere verheven wesen,</l>
<l>Ende noch in menege scole gelesen.</l>
<l>12395 Lieve kint, ic sie harde wale,</l>
<l><edition n="211"/>Dat gi mine leringe altemale</l>
<l>Vaste in u herte bescrijft,</l>
<l>So datter twent buten en blijft,</l>
<l>Waer bi gi mocht, bi minen orlove,</l>
<l>12400 Coenlike lesen in allen hoven,</l>
<l>Sonder rusten ende vieren,</l>
<l>Ondancs allen cansellieren,</l>
<l>Beide in cameren ende in spenden,</l>
<l>In salen, in kelren, waer gijt cont venden,</l>
<l>12405 Daert scone ende delytabel si.</l>
<l>Lieve kint, aldaer seldi</l>
<l>Informeren al uwe scoeliere,</l>
<l>Ende wisen ende leren die maniere,</l>
<l>Ende hoet u, dat u scole niet vaste</l>
<l>12410 En si gesloten jegen die gaste;</l>
<l>Want soe men u liede sagen,</l>
<l>Soe men u scoenheit ware uutgedragen;</l>
<l>Van lieden diemen niet en siet,</l>
<l>Op hem en plechmen tachtene niet,</l>
<l>12415 Noch oec besocht ende begert.</l>
<l>Dicke geet ter hoger kerken wert,</l>
<l>Ende doet daer u visitasien</l>
<l>Ten outre enter prosessien;</l>
<l>Ten feesten, ten dansen ende ten reien</l>
<l>12420 Daer seldi gaen u vermeien;</l>
<l>Want u scolen liggen meest daer,</l>
<l>Ende daer sinct messe openbaer</l>
<l>Die God van Minnen ende die Goddinne</l>
<l>Haren dissiplen met bliden sinne;</l>
<l>12425 Ende ere diere gaet, seldi u maken</l>
<l>Behagel met al selken saken,</l>
<l>Die u ten besten siren mogen,</l>
<l>So dat gi alder lieden ogen</l>
<l>Na u doet capen, waer gi gaet.</l>
<l>12430 Op strate sijt van scoenre gelaet,</l>
<l>Ende gaet rechte ende niet te sere:</l>
<l>Het steet wel ende oec eist ere;</l>
<l>Ende gingedi tsachte, het soude mestaen.</l>
<l>Mare gi selt soe cueselike gaen,</l>
<l>12435 Ende tarden soe moeielec die cassiede,</l>
<l>Dat u merken al die liede.</l>
<l>Feitise, nauwe, gerene scoen</l>
<l>Die seldi dragen ende maken doen,</l>
<l>Want nouwe gescoite steet wel vrouwen,</l>
<l>12440 Die moeieleke gaen in rechter trouwen.</l>
<l>Sloit u iet te lanc u cleet,</l>
<l>So dat u verre op derde geet,</l>
<l>So heffet op, en lates niet,</l>
<l>So datmen uwe voeten siet.</l>
<l>12445 Effene ende lichtelike seldi gaen,</l>
<l>Gi sulles prijs te meer ontfaen.</l>
<l>Eest dat ere vrouwen baecht,</l>
<l>Dat si enen mantel draecht,</l>
<l>Sine sal hare also decken niet,</l>
<l>12450 Datmen hare anscijn niet en siet.</l>
<l>Dien mantel sal si met beiden handen</l>
<l>Houden, hets sede in vele landen,</l>
<l>Ende sal selcwile hare arme ontpluken,</l>
<l><edition n="212"/>Ende niet so saen den mantel luken,</l>
<l>12455 Maer pensen om den sconen steert</l>
<l>Vanden paeu, die hi heeft weert,</l>
<l>Ende maken vanden mantele den haren,</l>
<l>Die gevodert es altewaren</l>
<l>Met cleinen bonten harde wale,</l>
<l>12460 Ende tonen hare selven altemale</l>
<l>Den genen, die comen in haer gemoet,</l>
<l>Ende diese op hare musen doet.</l>
<l>Ende heeftse niet scone haer anscijn,</l>
<l>Soe saelt meer te deckene sijn.</l>
<l>12465 Grote vlechten van sconen hare,</l>
<l>Ende die gedragen openbare,</l>
<l>Dat steet vrouwen harde wel.</l>
<l>Ene vrouwe en soude pensen el</l>
<l>Danne te slachtene der wolvinnen,</l>
<l>12470 Die scape gaet stelen ende gewinnen.</l>
<l>Om een, dat sire hebben wilt,</l>
<l>Sal siere hondert op een velt</l>
<l>Lopen op ende assallieren,</l>
<l>Om dat si niet en wilt faellieren,</l>
<l>12475 Ende niet en weet welc si hebben sal,</l>
<l>Vor dat sijt heeft te hare wart al.</l>
<l>Dus souden wiven hare netten slaen</l>
<l>Bi liste ende die manne vaen,</l>
<l>Dies si geweten niet en can</l>
<l>12480 Den welken, die hare sire minnen an:</l>
<l>Ten minsten omme te hebbene enen,</l>
<l>Souden si hare netten slaen altenen</l>
<l>Om al te vane; sine soude niet messen,</l>
<l>Siene soude enen vander kermessen</l>
<l>12485 Hebben ochte meer bi avonturen;</l>
<l>Want daer help sere der naturen,</l>
<l>Die hare sere soude maken den nodinnay,</l>
<l>Daer si af wesen soude gay.</l>
<l>Waert dat sire meer na hare toge,</l>
<l>12490 Die werken woude in hare boge,</l>
<l>Hoede hare dat soe spade no vroe</l>
<l>Tere uren comen doe:</l>
<l>Sie souden hen bedroegen houden,</l>
<l>Alsi hen te gadre vinden souden,</l>
<l>12495 Ende souden hen daer bi verleden,</l>
<l>So dat si souden van hare sceden,</l>
<l>Datse lachtren soude wel sere.</l>
<l>Ene vrouwe verliest lichte hare ere,</l>
<l>Ende selke mochte hare ontfaren:</l>
<l>12500 Het soude hare rouwen sere te waren.</l>
<l>Men soutse smeken ende lecken,</l>
<l>Ende al hare goet van hem trecken,</l>
<l>Ende bringense in scoude ende in ermoede;</l>
<l>Ende selve dan varen alse die vroede,</l>
<l>12505 So dat si blive van haven rike,</l>
<l>So dat si namaels niemenne en wike.</l>
<l>En armen man en salse niet</l>
<l><edition n="213"/>Minnen, so wat dat haers gesciet:</l>
<l>Hets al verloren dat men mint</l>
<l>12510 Den genen, die en mach geven twent.</l>
<l>Sine sal hare herte niet leggen vaste</l>
<l>An en gene vremde gaste:</l>
<l>Alsoe alse hi sine herte legt,</l>
<l>Neemt hijt weder ende ontsegt.</l>
<l>12515 Gelijc dat hi te herberge es</l>
<l>In menege herberge, sijt seker des,</l>
<l>So es sijn herte oec ongestade</l>
<l>Ende van harden onvasten rade;</l>
<l>Mare alle wegen, alse hi quame</l>
<l>12520 Ende hare iet brachte, dat sijt name</l>
<l>Ende sluten in hare coeffre vaste:</l>
<l>Men sal nemen altoes van gaste.</l>
<l>Hoede hare oec dat si nine minne</l>
<l>Noch en doe in haren sinne</l>
<l>12525 Dese behagalerde, diemen vint,</l>
<l>Want si en minnen nemmer twint.</l>
<l>Wat si der ere laten verstaen,</l>
<l>Dat selve seggen si ere andre saen;</l>
<l>Ende wat si seggen, alle sie liegen,</l>
<l>12530 Want si doent al om bedriegen,</l>
<l>Ende hen te rovene alle daghe.</l>
<l>Ic hebs gehort menege clage</l>
<l>Van mageden, die si dus bedroegen</l>
<l>Ende met logenen ane hem togen.</l>
<l>12535 Coemt iemene met gelove vort,</l>
<l>Die hare gerne trocke ane sijn bort</l>
<l>Met sinen gelove, ende bidt hare minne,</l>
<l>Si sal hem metten selven sinne</l>
<l>Weder doen een goet beheet;</l>
<l>12540 Maer hoede hare dat si niet en geet</l>
<l>In stat, daer hi heeft gewelt,</l>
<l>Si en hebbe tirsten tgelt.</l>
<l>Ontbiet hi hare met lettren iet,</l>
<l>Sie salse besien, en latens niet,</l>
<l>12545 Wat dat daer in gescreven staet;</l>
<l>Ende ochte si es sonder baraet</l>
<l>Gescreven al, ende op trouwe,</l>
<l>So sal hem weder scriven die vrouwe;</l>
<l>Mar dat en sal niet sijn gedaen</l>
<l>12550 Sonder beiden, alsoe saen;</l>
<l>Want beiden stoect, sijt seker des,</l>
<l>Den minneren, daert te lanc nine es;</l>
<l>Ende alsi hoert van die bede,</l>
<l>En haeste hare niet te sere daer mede</l>
<l>12555 Hare minne tonthetenne altemale,</l>
<l>Mar salse houden in die wegescale.</l>
<l>Met sconen worden, die nine letten,</l>
<l>Salsiene in goeder hoepen setten.</l>
<l>So hise meer besoect van minnen,</l>
<l>12560 Ende sie hem niet en laet gewinnen,</l>
<l>Hi salse minnen vele meer</l>
<l>Dan hi dede te voren eer.</l>
<l>Maer dat die vrouwe emmer wachte,</l>
<l>Dat sine houde met worden sachte.</l>
<l>12565 Ende sinen hope meerren doe.</l>
<l>Gevalt dat si coemt daer toe,</l>
<l>Dat hi acordert met hare,</l>
<l>Si sal hem sweren openbare</l>
<l>Die doet van Goede menichfoude,</l>
<l>12570 Dat si hare minne noit en woude</l>
<l>Niemen geven noch en onste,</l>
<l>Die so wale bidden conste,</l>
<l>"Dan u allene, wel lieve here,</l>
<l>Want mi dwinct u minne sere,</l>
<l>12575 Dat ic mi selven u geven moet,</l>
<l>Dat ic en daede om en geen goet</l>
<l>En genen man, die es so geboren.</l>
<l>Menich heeft sine bede verloren</l>
<l>Ane mi, die ic hebbe ontseecht</l>
<l>12580 Ende altoes van mi geweecht;</l>
<l>Ende, bi Gode, ic wane dat gi</l>
<l>Algader hebt betovert mi."</l>
<l>Dan es wel tidich sekerlike</l>
<l>Helsen ende cussen vriendelike;</l>
<l>12585 <pb n="214"/> Maer salsi doen minen raet,</l>
<l>Dats datse na tgoet emmer staet.</l>
<l>Sijs sot die hare lief nine pluemt</l>
<l>Van sinen goede ende scuemt;</l>
<l>Want wiene meest geplumen can,</l>
<l>12590 Salre doegt meest vinden an.</l>
<l>Sine geve hare niet goet penewert:</l>
<l>Datmen coept diere, dats wert;</l>
<l>Want men prijst harde luttel iet</l>
<l>Die dinc, diemen heeft om niet.</l>
<l>12595 Verliest ment oec, men achtes twint,</l>
<l>Diesmen goeden coep gnoech vint:</l>
<l>Daeromme soutse hare vercopen diere.</l>
<l>Maer ane tplumen soe legt maniere:</l>
<l>Si sal doen comen haerre joncfrouwen,</l>
<l>12600 Haren cnecht ende haerren vrouwen;</l>
<l>Hare voestre die ware quaet vergeten.</l>
<l>Om dat si die stucke weten,</l>
<l>Ende hem condech sijn die saken,</l>
<l>Selense alle uut hem maken</l>
<l>12605 Cledren, pelsen, vedren ende gelt,</l>
<l>Na dien dat elc hebben welt.</l>
<l>So selen sijt hem al ontien,</l>
<l>Tote dat sine in dermoede sien;</l>
<l>Want proie vele teer tegeet,</l>
<l>12610 Datmen in menege hant ontfeet.</l>
<l>Daerna sal comen die cameriere,</l>
<l>Ende hare tale beginnen sciere</l>
<l>Ende seggen: "Here, bi wat saken</l>
<l>En doedi niet mire vrouwen maken</l>
<l>12615 Cledre? - gi siet sire breke heeft, -</l>
<l>Hoe coemt dat gise hare nine geft?</l>
<l>Woude sijt doen dore selke, die gi</l>
<l>Wel kent ende hier woent bi,</l>
<l>Sie ware gecleedt in allen sinne</l>
<l>12620 Alse wel alse ene coninginne,</l>
<l>Ende soude met sambusen riden.</l>
<l>Vrouwe, gine sout u niet vermiden</l>
<l>Hem cledre te eischene, gi hebter breke;</l>
<l>Hets om sine ere dat ics hem spreke,</l>
<l>12625 Want u scamelheit es so groet,</l>
<l>Dat gijs sout alte groten noet</l>
<l>Hebben, eer dat gijs hem claeget."</l>
<l>Hoe wel dat hare diere tale behaget,</l>
<l>Si salse heten swigen stille.</l>
<l>12630 Bi avonture, es hi tonwillen</l>
<l>Om tgoet dat hi hare heeft gegeven,</l>
<l>Ende hem selven so luttel es bleven,</l>
<l>Ende si ane heme wart geware,</l>
<l>Dat hi en wilt leggen meer an hare,</l>
<l>12635 Dan sal si hem ernstelike bidden altenen,</l>
<l>Dat hi hare X wille lenen:</l>
<l>Si salse hem weder geven saen.</l>
<l>Dat salsi sweren ende doen verstaen;</l>
<l>Mare hets jegen mijn gebot,</l>
<l>12640 Gevent weder, sepmi Got!</l>
<l>Alse coemt hare ander lief te hare,</l>
<l>Diere si heeft vele binnen den jare,</l>
<l>En genen en salsi trouwe dragen,</l>
<l>Maer sal hem met rouwen clagen,</l>
<l>12645 Dat hare beste cledre staen</l>
<l>Te persseme, ende si sullen saen,</l>
<l>Staen si lange, verpersemt wesen:</l>
<l>Des en conste si niet genesen,</l>
<l>Soe rouwich es hare therte binnen,</l>
<l>12650 <pb n="215"/> Ende hi en mach van hare gewinnen</l>
<l>Stucken, die hi ane hare begert,</l>
<l>Hine quite die cledre, die si heeft so wert.</l>
<l>Die knape, hi en si al te vroet,</l>
<l>Ocht hem en si ontfallen sijn moet.</l>
<l>12655 Hi sal quiten haren pant</l>
<l>Op die stat aldaer te hant,</l>
<l>Ochte hi sal elre tgelt finieren,</l>
<l>Daer hise met sal dilivereren;</l>
<l>Maer alsi heeft van hem dat gelt,</l>
<l>12660 So mach si met hem doen dat si welt.</l>
<l>Den derden sal si dus voren mede</l>
<l>Ende eischen hem cledre ende scoenhede,</l>
<l>Ende gelt dat si verteren moet,</l>
<l>Ende om sinen wille verdoet.</l>
<l>12665 Eist dat hi hare nine geeft,</l>
<l>Ende seit dat hijs daer nine heeft,</l>
<l>Ende hi hare sweert wat hi mach,</l>
<l>Dat hijt hare op den andren dach</l>
<l>Bringen sal, hets al gelogen:</l>
<l>12670 Geloeft sijs hem, si blijft bedroegen;</l>
<l>Want si maken alle haer sceren,</l>
<l>Wat si geloven ende wat si sweren;</l>
<l>Namelic die gene, die sijn putiere,</l>
<l>Hebben menichwerven diere</l>
<l>12675 Meer sante versworen, valscer wijs,</l>
<l>Dan daer nu es int paradijs.</l>
<l>Gevalt dat hi mach geven niet,</l>
<l>Van hem so trect emmer iet;</l>
<l>Ten mensten doettene al te hant</l>
<l>12680 Om wijn senden sinen pant,</l>
<l>Ochte ga elre clinken slaen,</l>
<l>- Daer en mach hi niet langer staen -</l>
<l>Ende gaen en wege sire straten.</l>
<l>En gene en sal hare bloedelike laten,</l>
<l>12685 En ware alsi hare lief ontfingen:</l>
<l>Dan soutsi beven sonderlinge</l>
<l>Met alden ledene, ende doen verstaen,</l>
<l>Dat sine met ancsten heeft ontfaen</l>
<l>Dore haren man ocht dore hare mage,</l>
<l>12690 Dat si alte sere ontsage;</l>
<l>Want wisten sijt, si ware verloren.</l>
<l>Sie salne inlaten ter venstre voren</l>
<l>Al heimelic met groten vare,</l>
<l>Alse ochte soe in groten ancsten ware,</l>
<l>12695 Ende sweren, hine mach daer bliven niet</l>
<l>Om dinc negene, die hare gesciet,</l>
<l>Ende salne emmer van hare weren:</l>
<l>Hi salse alse vele te meer begeren.</l>
<l>Ende als sine wel te hare wert heeft,</l>
<l>12700 Dat hi hare grote gichten geeft,</l>
<l>Dan so radic wel, bi Gode,</l>
<l>Dat soe blive te sinen gebode;</l>
<l>Maer altoes gedunke des,</l>
<l>Alse hare lief te hare comen es,</l>
<l>12705 Dat si tirsten wachten sal</l>
<l>Die strate voren ende over al,</l>
<l>Ende alsi niemene can gesien,</l>
<l>Diese wachten mach ochte spien,</l>
<l>Dan salsine bloedelike laten inne,</l>
<l>12710 Ende sal hem met erren sinne</l>
<l>Lopen op met talen sere,</l>
<l>Ende sal seggen: "Waer hebbedi, here,</l>
<l>Dus lange gemerret? nu wetic wel,</l>
<l>Dat gi elre hebt gehadt u spel</l>
<l>12715 Met ere andre dan met mi.</l>
<l>Die ic nine weet wie sie si,"</l>
<l>Ende dat hi sere es ondeert,</l>
<l>Sint hi sine herte heeft gekeert,</l>
<l><edition n="216"/>Ane ene andre dan ane hare,</l>
<l>12720 Dies si wel worden es geware;</l>
<l>Ende alse dese tale hort die sot,</l>
<l>Hi sal wanen, alselpmi God,</l>
<l>Dat hare coemt van starker minnen,</l>
<l>Die si te hem draecht in allen sinnen,</l>
<l>12725 Ende es van hem jaloser meer</l>
<l>Dan was Wulcanus wilen eer</l>
<l>Van Venuse sinen getrouweden wive,</l>
<l>Die Marse vant bi haren live</l>
<l>Recht op tspel vander minnen.</l>
<l>12730 Die een wijf waent gewinnen</l>
<l>Allene ende hebben, hi es onvroet.</l>
<l>Venus en hadde herte no moet,</l>
<l>Dat si minnen mochte Wulcane:</l>
<l>Soe lelic soe was sine gedane</l>
<l>12735 Vander smesse, daer hi in wrachte.</l>
<l>Die vrouwe si was suete ende sachte,</l>
<l>Ende wiste al die conste van wiven,</l>
<l>Ende wat si jagen ende wat si driven.</l>
<l>Nu verstaet ende willet horen:</l>
<l>12740 Alle wijf sijn vri geboren,</l>
<l>Die hen die loy heeft benomen,</l>
<l>Waneer dat si te huweleke comen,</l>
<l>Die hem nature hadde gegeven</l>
<l>Om te durne al haer leven.</l>
<l>12745 Nature si es harde vroet;</l>
<l>Waendi, dat si wassen doet</l>
<l>Ende leven gevet Marione</l>
<l>Allene omme Robechone,</l>
<l>Ochte Robbechone om Marietten,</l>
<l>12750 Ochte Tibaut omme Piretten?</l>
<l>Si heeft ons allen, dats openbaer,</l>
<l>Gemeine gemaect, dat es waer,</l>
<l>Alle omme alle jegen welken,</l>
<l>Deen omden andren gereet tsine elken.</l>
<l>12755 So alsi ter wet wart tien</l>
<l>Met huweleke, die hem mach gescien,</l>
<l>Om te scuwene dorperhede</l>
<l>Ende om te voedene die vrocht mede</l>
<l>Dan doensi grote behendicheit</l>
<l>12760 Om weder te comene in hare vriheit.</l>
<l>Sinse vrouwen ochte joncvrouwen,</l>
<l>Dit poent hebbense alle, en trouwen,</l>
<l>Datsi hare vriheit na harre macht</l>
<l>Houden willen met haerre cracht,</l>
<l>12765 Daer menich quaet af es comen,</l>
<l>Datmen hier vormaels heeft vernomen,</l>
<l>Dier ic meer dan hondert soude</l>
<l>Nomen, opdat ic woude.</l>
<l>Hier voren over menegen dach,</l>
<l>12770 Alse een man een wijf sach,</l>
<l>Die hem behagede, hi namse saen,</l>
<l>Ende wart hi niet wederstaen</l>
<l>Van iemenne, die starker was dan hi,</l>
<l>So hilt hise ende lager bi.</l>
<l>12775 Dicke vochten sire omme ende bleven doet,</l>
<l>Die wijf bleven in sorgen groet,</l>
<l>Ende lieten hare kinder dwalen int lant.</l>
<l>Dit duerde tote datmen huwelic vant,</l>
<l>Die vonden was vanden vroeden,</l>
<l>12780 Die altoes na wijsdoem stoeden.</l>
<l>Menige bataelge heeft om vrouwe</l>
<l><edition n="217"/>Geweest ende noch sal, en trouwe,</l>
<l>Alse lange alst die werelt sal duren.</l>
<l>Besiet die cracht van naturen,</l>
<l>12785 Hoe dat si werct menichfoude:</l>
<l>Vaet enen vogel vanden woude,</l>
<l>Ende doettene in ene gaiole vermaken,</l>
<l>Ende plechtene wale van allen saken,</l>
<l>Ende singe daer in ende es blide,</l>
<l>12790 Nochtan sal hi tallen tide</l>
<l>Weder begeren int wout te sine,</l>
<l>Ende sal soeken ende doen pine,</l>
<l>Hoe hi van dane ontfaren mach:</l>
<l>Dats sine begerte nacht ende dach,</l>
<l>12795 Om weder te comene in sine vriheit.</l>
<l>Dit es bi allen wiven geseit,</l>
<l>Die altoes pinen ende pogen,</l>
<l>Hoe si weder vercrigen moegen</l>
<l>Hare vriheit, die si hadden te voren,</l>
<l>12800 Daer si met waren geboren.</l>
<l>Aldus soe eest vanden man,</l>
<l>Die geet in dordenen ende doet an</l>
<l>Dabijt, dat hem es namaels leet,</l>
<l>Ende van rouwen hem versleet,</l>
<l>12805 Ende claecht ende weent nacht ende dach,</l>
<l>Ende penst hoe hi vercoveren mach</l>
<l>Die vriheit, die hi verloren heeft.</l>
<l>In wat ordenen hi hem begeeft,</l>
<l>Die wille hine sal niet tegaen,</l>
<l>12810 Men houdene nemmer so vaste gevaen.</l>
<l>Hi slacht den sotten visch te waren,</l>
<l>Die inden aelcorf sonder sparen</l>
<l>Cruep dore die kele, ende hine can niet</l>
<l>Weder gekeren, wat sijns gesciet.</l>
<l>12815 Namelic aldus gedaen leven</l>
<l>Hebben die gene die hem begeven;</l>
<l>Sine connen caprune so groet gemaken,</l>
<l>Nature sine moet emmer waken</l>
<l>In elcs mans herte. Dan es hi doet,</l>
<l>12820 Alse hem falliert die vriheit groet,</l>
<l>En doe onse Here bi sire genaden,</l>
<l>Diene in doegeden wille beraden:</l>
<l>Nature en lieget niet, si es so vroet,</l>
<l>Die hem vriheit kinnen doet.</l>
<l>12825 Orasius doet ons verstaen,</l>
<l>Dat Nature es so gedaen,</l>
<l>Dat alreande creature</l>
<l>Trecken wille na hare nature:</l>
<l>Dat en selense laten niet,</l>
<l>12830 So wat vernoye dat hem gesciet.</l>
<l>Hier bi terechte Venus soude</l>
<l>Onsculdich sijn, want si woude</l>
<l>Hanteren ende doen hare vrihede,</l>
<l>Ende oec allene vromichede,</l>
<l>12835 Die hare vriheit willen plien,</l>
<l>Al brekense huwelic mettien;</l>
<l>Want die Nature doetse wecken,</l>
<l>Diese ter vriheit wart wil trecken.</l>
<l>Lieve kint, die name ene catte,</l>
<l>12840 Die noit ne sach mues no ratte,</l>
<l>Ende nauwe van musen ware gehoedt,</l>
<l>Ende verweindeleke ware gevoedt,</l>
<l>Ende worde si ere mues geware,</l>
<l>Dat si liepe neven hare.</l>
<l>12845 Si soudse sonder twifel vaen</l>
<l>Ende al hare gerechten laten staen:</l>
<l>Men mochte met en genen saken</l>
<l>Tusschen hem beiden den pays maken.</l>
<l><edition n="218"/>Die oec een volen houden woude,</l>
<l>12850 Dat en gene merie sien en soude,</l>
<l>Vor dat tsinen tide quame,</l>
<l>Ende die dan merien name,</l>
<l>Ende daedse te hen wart gaen,</l>
<l>Het soude jegen hem lopen saen,</l>
<l>12855 Ende soude neyen alse hise sage,</l>
<l>- Ende dit en es noch truffe no sage, -</l>
<l>Niet allene jegen grisen,</l>
<l>Dat hise soude vor dandre prisen:</l>
<l>Jegen hem allen loept hi gemene,</l>
<l>12860 Niet sonderlinge jegen ene;</l>
<l>Maer loept te blassen ende te lierde,</l>
<l>Ende salse alle willen aneverden,</l>
<l>Ende alle springen ende assellieren.</l>
<l>Ende liearde en soude niet vieren,</l>
<l>12865 Sine soude lopen te blassarde,</l>
<l>Ende morrele ente beiarde,</l>
<l>Ende den irsten dien si quamen an,</l>
<l>Dien cosen si te haren man.</l>
<l>Si en heeft en genen bespiet</l>
<l>12870 Dan dengenen, diese ontbonden siet.</l>
<l>Ende dat ic segge van baiarde,</l>
<l>Ende van brunen ende van blassarde,</l>
<l>Dan seggic niet bi hem allene, </l>
<l>Ic segt bi al den beesten gemene:</l>
<l>12875 Elc loept ten andren sonder sparen.</l>
<l>Alsoe soude doen tuwaren</l>
<l>Alle wijf ende alle man,</l>
<l>En daede van huwelic die ban,</l>
<l>Daer si sijn gebonden met;</l>
<l>12880 Want huwelic es alsoe geset:</l>
<l>Waneer getrouwet sijn sie twee,</l>
<l>Sine moegen sceden nemmermee,</l>
<l>Alse lange alse beide leven.</l>
<l>Aldus es huwelic hem gegeven,</l>
<l>12885 Daer si mede sijn bedwongen,</l>
<l>Beide die oude metten jongen;</l>
<l>Mare allewege, lude ende stille,</l>
<l>Es hare begerte ten vrien wille:</l>
<l>Dit kinnic bat dan iemen el.</l>
<l>12890 Het hoedt hare selke harde wel:</l>
<l>Dat doet die lachter ende die onnere,</l>
<l>Die si daer af ontsiet soe sere,</l>
<l>Nochtan so leitse die Nature</l>
<l>Gelijc den beesten, ende heeft in cure.</l>
<l>12895 Dat weet ic bi mi selven wale,</l>
<l>Want wat ic jagede was altemale</l>
<l>Van elken man gemint te sine;</l>
<l>Daer na stoedic ende dede pine,</l>
<l>Want ic begerde vore alle dinc,</l>
<l>12900 Alsic achter straten ginc,</l>
<l>Daer ic te gane gerne plach,</l>
<l>Dat ic dan die cnapen sach,</l>
<l>Die mi toenden vriendelijc sien:</l>
<l><edition n="219"/>Mijn herte vermurude so van dien,</l>
<l>12905 Dat icse gerne al meest hadde onfaen;</l>
<l>Soe haddense mi oec weder gedaen.</l>
<l>In legger ute monec noch pape,</l>
<l>Riddre, portre, clerc noch cnape,</l>
<l>Noch prelaet van hogen doene,</l>
<l>12910 Ine hadse ute haren religione</l>
<l>Doen springen al, en hadden si</l>
<l>Niet geducht fallieren ane mi:</l>
<l>Mar haddense mie gehadt heimelic,</l>
<l>Sine hadden ordine no huwelec</l>
<l>12915 Gehouden een twint, dat weet ic wale,</l>
<l>Sine haddense tebroeken altemale.</l>
<l>Aldus Nature ons allen stoect,</l>
<l>Ende legt int herte ende joect,</l>
<l>Ende trect ons tien delite wart,</l>
<l>12920 Dien van ons allen es begart.</l>
<l>Lief kint, verstaet mijn Latijn:</l>
<l>Een wijf en soude niet milde sijn.</l>
<l>Es si melde, si doet onnere</l>
<l>Harer naturen, ende sondecht sere.</l>
<l>12925 Late den mannen die melthede,</l>
<l>Want wijf melde, dats sothede;</l>
<l>Mar mine roec, men venter niet</l>
<l>Die iet gerne geven iet.</l>
<l>Helase! dat en dedic twent,</l>
<l>12930 Want tgrote goet ende tprosent,</l>
<l>Datmen mi gaf, dat gavic henen</l>
<l>Enen ribaut vort altenen,</l>
<l>Die mi groten lachter dede,</l>
<l>Ende menichge grote onwerdichede.</l>
<l>12935 Het was die gene, die ic minde</l>
<l>Vor alle die gene die ic kinde,</l>
<l>Soe, mi nes een twent niet bleven:</l>
<l>Ic bem so arm, in weet wat geven.</l>
<l>Mi en dochte der outheit niet,</l>
<l>12940 Die mi dus in daremoede liet.</l>
<l>Haddic geweest van herten vroet,</l>
<l>Ic ware rike ende hadde groet goet,</l>
<l>Want ic was becondicht wale</l>
<l>Met groten heren op entale,</l>
<l>12945 Die ic alle lieve hiet.</l>
<l>Ic en minnese anders niet,</l>
<l>Mar dien allene, dat weet wel,</l>
<l>Dien mindic ende niemene el,</l>
<l>Ende was sere van mi begert;</l>
<l>12950 Nochtan en hadde hi mi lief no wert.</l>
<l>Het was die quaetste diemen vant</l>
<l>Verre ocht bi in enich lant;</l>
<l>Hi dede mi onwarde ende despijt,</l>
<l>Ende hiet mi dicke ende menichge tijt</l>
<l>12955 Quade, vule, gemeine hoere,</l>
<l>Ende sloiede mi achter vloere,</l>
<l>Die quade ribaut, metten hare:</l>
<l>En wijf es ene cranke were.</l>
<l>Bi Gode, ic bem te rechte een wijf,</l>
<l>12960 Want mijn herte noch mijn lijf</l>
<l>En minden noit man die mi minde;</l>
<l>Maer die ribaut, die mi scinde,</l>
<l>Al haddi mi so sere geslegen,</l>
<l>Dat ic in onmacht hadde gelegen,</l>
<l>12965 Alsic, bi Gode, dicwile dede,</l>
<l>Ende maecte mi moeru al mine lede,</l>
<l>Ende swarter dan een aterment;</l>
<l>Ende noit en was dat perlement</l>
<l>Tusscen ons beiden alsoe groet,</l>
<l>12970 Hine viel tachterste in mine scoet,</l>
<l>Ende bat mi grote genade,</l>
<l>Dat hijs nemmermee en daede,</l>
<l>Ende ginc mi joien doe gereet;</l>
<l>Ende eer dat spel ten inde leet,</l>
<l>12975 Haddi al sinen pais gemaect:</l>
<l><edition n="220"/>Soe haddi mi ane hem gesaect,</l>
<l>Want hi was brudere alte goet;</l>
<l>Weet God, dat sceen wel ane mijn goet,</l>
<l>Dat hi algader ontbruede mi,</l>
<l>12980 Ende ic wart arm, soe dede hi;</l>
<l>Want hi dreef grote overdaet</l>
<l>Ende groten cost ende sonder raet</l>
<l>Vanden gichten, diemen mi gaf,</l>
<l>Ende en wouts niet comen af.</l>
<l>12985 Ic hadde hem te gevene gnoech,</l>
<l>Ende dat was oec wel sijn gevoech.</l>
<l>Ic wist wel waer ict nemen soude:</l>
<l>Mine rentemeestre waren jonc ende oude,</l>
<l>Een ocht twee niet allene,</l>
<l>12990 Maer al die werelt wast gemene:</l>
<l>Ine hadde noit getrouweden man.</l>
<l>Mar dore die doeget, die ic u an,</l>
<l>So hebbic u hier vertrocken al</l>
<l>Mijn doegen ende mijn ongeval,</l>
<l>12995 Dat gi exempel neemt bi mi,</l>
<l>Alse comen sal die tijt, dat gi</l>
<l>Selt willen plegen van dien spele,</l>
<l>Soe onthoudes tgoets so vele,</l>
<l>Dat gi blijft rike al u leven.</l>
<l>13000 Hets onnere wiven dat si geven,</l>
<l>Ende dat si milde heten souden.</l>
<l>Ic rade u dat gi tuwe wilt houden;</l>
<l>Want alse u rose verwelkert steet,</l>
<l>Ende u doude vaste an geet,</l>
<l>13005 Die gichten sallen u fallieren,</l>
<l>Want u niemene sal antieren."</l>
<l>Dus heeft die quene gesermoneert</l>
<l>Suete Onfane ende wel geleert,</l>
<l>Hoe dat hi hem houden sal,</l>
<l>13010 Diet harde gerne doen sal;</l>
<l>Want hi nu hem vele min ontsach</l>
<l>Van hare dan hi te voren plach,</l>
<l>Ende seide: "Vrouwe, bi onsen Here,</l>
<l>Ic danke u utermaten sere,</l>
<l>13015 Dat gi so vriendelike uwen art</l>
<l>Mi hebt getoent al ongespart."</l>
<l>Alse die oude quene horde</l>
<l>Van Suete Onfaen so sachte worde,</l>
<l>So sende si om dien minnare,</l>
<l>13020 Dat hi vollec quame te hare;</l>
<l>Ende hi deet al dat hi mach.</l>
<l>Ende tirst dattene comen sach</l>
<l>Suete Onfaen, hi ginc hem jegen,</l>
<l>Alse noch hovessce lieden plegen,</l>
<l>13025 Ende hiettene wellecome wesen,</l>
<l>Ende danckede hem vanden hoede met desen.</l>
<l>Die minnare seide: "Scone jonchere,</l>
<l>Ic danke u C. warf alse sere,</l>
<l>Dat gi den hoedt naemt van mi,</l>
<l>13030 Ende sal doen, waer dat ic si,</l>
<l>Dat gi mi daedt die hovesscede</l>
<l>Ende alselke ere mede,</l>
<l>Dat u al eigijn bliven moet</l>
<l>Lijf ende ziele ende al mijn goet,</l>
<l>13035 Dien tijt dien ic leven sal."</l>
<l>"Ere ende geluc ende goet geval</l>
<l>Moetti hebben," seide Suetonfaen,</l>
<l>"Ende sijt dies seker, sonder waen,</l>
<l>Dat gi u betrouwen mocht</l>
<l>13040 Van stucken, die gi ane mi socht,</l>
<l>Dat icse doen soude harde gerne</l>
<l>Sonder tonseggene ende te werne;</l>
<l>Ende ic en hebbe engene scoenheide</l>
<l>So goet, dat ict u ontseide,</l>
<l>13045 Gine mochtet nemen, alselp mi God!"</l>
<l>Alse die minnare dat gebod</l>
<l>Horde, wart hi harde vroe,</l>
<l><edition n="221"/>Ende dankede hem C. werven doe,</l>
<l>Dat hi so coenlike nemen mochte</l>
<l>13050 Sijn scoenheide, opdat hijt sochte,</l>
<l>Ende pensede in sinen moet,</l>
<l>Dat quaet te lange beiden doet,</l>
<l>Sint dat hi daer hadde scoenhede gereet,</l>
<l>Daer sine herte so sere toe steet;</l>
<l>13055 Dat was die Rose die hi woude</l>
<l>Plucken. Alse hijs beginnen soude,</l>
<l>Soe verboed hem die wech Dangier,</l>
<l>Die vilain stout ende fier.</l>
<l>- Dat sotte pensen dies blijft vele! -</l>
<l>13060 Hi waende die Rose met groten spele</l>
<l>Hebben gepluct al sonder weren,</l>
<l>Maer hi vant te groete deren</l>
<l>Ane Dangiere, die daer lach</l>
<l>Verborgen, diese te wachtene plach</l>
<l>13065 Ente bescrivene al hare warde,</l>
<l>Was nu comen op die warde</l>
<l>Ende riep lude: "Vliet vech, vliet!</l>
<l>Gine moeget hier langer duren niet.</l>
<l>Die duvel brochte u hier so na.</l>
<l>13070 Hets wonder dat ic u niet ne sla</l>
<l>U hoeft ontwee ende al uwe lede!"</l>
<l>Doe quam Vrese ende Scamelhede</l>
<l>Vort gesprongen, sine scaemden hem niet,</l>
<l>Sine quamen daer hi riep: "Vliet, vliet!"</l>
<l>13075 Gram ende erre ende sere testort,</l>
<l>Ende vielen te gadre in een acort,</l>
<l>Ende hurten sine handen achterwart,</l>
<l>Alse die gene diet hadden ontwart,</l>
<l>Ende seiden: "Qualec condijt verstaen</l>
<l>13080 Die duecht, die u Suete Onfaen</l>
<l>Boet te doene dore hovescheide,</l>
<l>Ende socht hem ane dorperheide,</l>
<l>Ende verstoet averecht sine tale.</l>
<l>Elc soude te rechte weten wale,</l>
<l>13085 Alse sinen dienst biet een goet man</l>
<l>Sinen vrient, dien hijs wel an,</l>
<l>Dat niet en es dan al in goede,</l>
<l>Ende alsoe verstaen mi di vroede.</l>
<l>Gi sijt van harden plompen verstane,</l>
<l>13090 Gi wedermaect na minen wane</l>
<l>Den sot, die van sinne es vroet;</l>
<l>Want hi en hadde therte no den moet</l>
<l>Die Rose u te gevene iet,</l>
<l>Want hen ware sire eren niet.</l>
<l>13095 Haddi geweest van hovesscen sede,</l>
<l>Die Rose en haddi hem niet gebeden.</l>
<l>Gi hadtene harde gerne bedroegen,</l>
<l>Dat wi node souden gedoegen.</l>
<l>Nu maec u wollec wech ende vliet,</l>
<l>13100 Gine moecht hier langer bliven niet.</l>
<l>Gaet vollec af den graet hier neder,</l>
<l>Ende en coemt hier nemmeer weder;</l>
<l>Want hier selc toe comen mochte,</l>
<l>Die u bereiden soude onsochte</l>
<l>13105 Ende stucken slaen, het ware recht.</l>
<l>Gi sieter toe te quade een knecht,</l>
<l>Dat gi na sine onnere sout staen,</l>
<l>Die u soe gerne hadde lief gedaen.</l>
<l>Te rechte mach hi u haten sere,</l>
<l>13110 Want, bi God onsen here,</l>
<l>Hi sal so vaste sijn nu gevaen,</l>
<l>Hine sal meer so verre gaen."</l>
<l>Suete Onfane namen si doe,</l>
<l>Ende mesfoerdene ende sloegene soe,</l>
<l>13115 Dat hem sijn leven rouwen mochte,</l>
<l>Ende leidene int prisoen onsochte:</l>
<l>Nochtan en dochte hem dit niet gnoech,</l>
<l>Sine daeden meerre ongevoech</l>
<l>Den minnaren, die daer stont allene.</l>
<l>13120 Bevaen met rouwen ende met gewene,</l>
<l>Ende liepen hem op alle drie</l>
<l><edition n="222"/>Met tormente, dat hem so wee</l>
<l>Dede te sire herten binnen,</l>
<l>Dat hem dochte, hi soude ontsinnen.</l>
<l>13125 Doe seidi: "Dangier, heb mijns genade,</l>
<l>Ende vergeft mi mine mesdaede</l>
<l>Gi sijt hovesch ende so vroet,</l>
<l>Soe wetende ende so wel gemoet,</l>
<l>Ende daertoe soe ontfarmich mede;</l>
<l>13130 Ende gi, Vrese ende Scamelhede,</l>
<l>Die al vol doegeden sijt gemaect,</l>
<l>In wesene, in talen so wel geraect,</l>
<l>Wilt gestaeden in enichgen saken,</l>
<l>Dat ic minen pais mach maken</l>
<l>13135 Jegen u: ic wille mi geven</l>
<l>In gevangnesse al mijn leven,</l>
<l>Ende legt mi met Suetonfane,</l>
<l>Sonder emmermeer tongane,</l>
<l>Opdat gi vint onttrouwe in mi</l>
<l>13140 Met enichgerande dinge, die gi</l>
<l>Begert ende wilt dat ic doe,</l>
<l>Allentijt spade ende vroe."</l>
<l>Doe riep harde lude Dangier:</l>
<l>"Dieus, wat beden horic hier!</l>
<l>13145 Dat gi sout sijn met hem gevaen,</l>
<l>Dies so scone, so wel gedaen,</l>
<l>Ende daertoe so hovesch ende so goedertieren;</l>
<l>Ende gi, diet herte hebt ende manieren</l>
<l>Jolijs ende blide ende gay van minnen,</l>
<l>13150 Soe settic Reinarde biden hinnen!</l>
<l>Nu gaet en wech u elre bejagen,</l>
<l>U sermoen en mach niet dragen:</l>
<l>Wie kinnen wel al u baraet,</l>
<l>Dat gi na onsen lachter staet.</l>
<l>13155 Wine willen des nemmeer gedoegen:</l>
<l>Maect en wech van vor onse ogen."</l>
<l>Ende assallierdene anderwerven,</l>
<l>Ende sloegene soe, hi waende sterven,</l>
<l>Ende tormentene harde onsachte,</l>
<l>13160 Ende namen alle drie met crachte,</l>
<l>Ende daedene van daer rumen saen</l>
<l>Met rouwen ende sere ontaen,</l>
<l>Ende daeden heme groet verdriet.</l>
<l>Hi riep: "Genaden!" henne halp hem niet,</l>
<l>13165 Maer niet lude sone riep hi,</l>
<l>Ende ginc en wech al seggende: "Ai mi!"</l>
<l>Sere geslagen ende sere gescouden</l>
<l>Ten genen diene succoersen souden.</l>
<l>Dus ginc hi en wech in groten vare</l>
<l>13170 So lange, dat sijns worden geware</l>
<l>Die gene die de sciltwachten daeden,</l>
<l>Die lude riepen: "Al verraden!</l>
<l>Nu op, gi heren, gi baroene!</l>
<l>Om den minnare succoers te doene,</l>
<l>13175 Want sekerlike hi heves noet:</l>
<l>Die portiere si slaenne doet.</l>
<l>Want ic dies wel seker bem,</l>
<l>Hi leget soe ende crijt vor hem,</l>
<l>Ende bidt genaden ende verdrach,</l>
<l>13180 Ende es so heesch dat hine mach</l>
<l>Lude geropen, noch en can:</l>
<l>So gaen si hem met slagen an,</l>
<l>Ende verworgenne na minen waen."</l>
<l>Ende soe haddens oec gedaen,</l>
<l>13185 Ende daertoe sijn lijf genomen,</l>
<l>En ware hem niet thaire te hulpe comen</l>
<l>Dat gewapent was wel saen,</l>
<l>Omdat hem woude in staeden staen;</l>
<l><edition n="223"/>Ende die minnare hi sach altoe,</l>
<l>13190 Dat die bataelge began daer doe,</l>
<l>Ende die strijt sonder verdragen.</l>
<l>Ende alse die portiere dat sagen,</l>
<l>Dat thaire was om hem so groet,</l>
<l>Si maecten te gadre een conroet,</l>
<l>13195 Alle drie, ende sworen in een,</l>
<l>Dat si en scieden haer en geen</l>
<l>Deen vanden andren, nacht no dach,</l>
<l>Alse lange als hi leven mach.</l>
<l>Dit sach al toe die minnare,</l>
<l>13200 Die hier af lach in groten vare,</l>
<l>Dat si so vaste waren verbonden.</l>
<l>Doe swoeren oec tien selven stonden</l>
<l>Die vanden here met ede groet,</l>
<l>Dat si eer alle bleven doet,</l>
<l>13205 Sine soudense scoffieren ochte vaen,</l>
<l>Ende vanden stride den prijs ontfaen,</l>
<l>Om te werpene ondervoet</l>
<l>Haren groten overmoet.</l>
<l>Vriheit die quam jegen Dangier,</l>
<l>13210 Die lelic, fel was ende ongehier,</l>
<l>Die ene grote colve brachte,</l>
<l>Daer hi met sloech harde onsochte.</l>
<l>En was noit scalc alsoe gedaen,</l>
<l>Die sinen slach hadde wederstaen,</l>
<l>13215 Hine sloegene stucken altemale,</l>
<l>So dat die gene, dat weet ic wale,</l>
<l>Die jegen hem quam, verwonnen bleef,</l>
<l>Alse hine met sire colven dreef,</l>
<l>Hine hadde dan geconnen wel</l>
<l>13220 Van wapine ende doreproeft dat spel.</l>
<l>Dangier was fel, stuer ende lochs,</l>
<l>Hi nam sine machuwe in dbochs,</l>
<l>Dat Ontseggen was geheten.</l>
<l>Sine targe was, wildijt weten,</l>
<l>13225 Van stouterne al gemaect,</l>
<l>Die haddi vaste ane hem gesaect,</l>
<l>Ende al gebordert met onwerden:</l>
<l>Qualic mochtene iemenne aneverden.</l>
<l>Vriheit si was banderside</l>
<l>13230 Wel gewapent oec ten stride,</l>
<l>Jegen Dangiere quam si vort.</l>
<l>In hare hant brochte si, nu hort,</l>
<l>Ene glavie scone ende slecht,</l>
<l>Ende utermaten lanc ende recht,</l>
<l>13235 Ute dien foreeste van Gerechticheide.</l>
<l>Ic wille u seggen sonder beiden:</l>
<l>Dyser, dat in die glavie stoet,</l>
<l>Dat was van biddenne suete ende goet,</l>
<l>Ende gebordert met groten love</l>
<l>13240 Met covenanse ende met gelove,</l>
<l>Ende daertoe met sekerheden;</l>
<l>Beide met trouwen ende met eeden</l>
<l><edition n="224"/>Was die gelavie wel gescreven:</l>
<l>Ic wanetse hare Meltheit hadde gegeven;</l>
<l>13245 Ende enen scilt, na minen wane,</l>
<l>Soe brochte met hare die welgedane,</l>
<l>Daer si hare wel decte mede.</l>
<l>Dangier hi stoet buten vrede</l>
<l>Vor hare met overmoede groet,</l>
<l>13250 Die scudde die glavie ende scoet</l>
<l>Dangiere rechte op sinen scilt,</l>
<l>Dien hi vaste vor hem hilt,</l>
<l>So dat hem die scoete nine derde.</l>
<l>"Quade dierne, vule onwarde!"</l>
<l>13255 Seit hi, "hoe waerdi noit soe coene,</l>
<l>Dat gi dorst bestaen te doene</l>
<l>Op te lopene enen goeden man?"</l>
<l>Mettien hi sloechse wat hi can</l>
<l>Op haren scilt so onsochte,</l>
<l>13260 Dat hise achterwart met crachte</l>
<l>Springen dede harde verre.</l>
<l>Die vilain was fel ende erre,</l>
<l>Ende verspracse sere ende sloech,</l>
<l>Ende dede hare groet ongevoech,</l>
<l>13265 Ende seide: "Quade teve, ic hebbe u</l>
<l>Anderwerf geloeft dan nu,</l>
<l>Daer ic mede bem verraden;</l>
<l>Want bi u liet ic gestaden,</l>
<l>Dat die ribaut custe die Rose,</l>
<l>13270 Daer mi af quam so grote nose.</l>
<l>Hi vant mi musart ende quaet,</l>
<l>Dat ic gestaedde sinen raet.</l>
<l>Ter quader tijt," seit hi, Dangier,</l>
<l>"Quaemdi noit ten wapinen hier,</l>
<l>13275 Want u costen sal u leven."</l>
<l>Vriheit ginc van ancsten beven,</l>
<l>Ende bat hem grote genade,</l>
<l>Ende seide dat hijs niet en dade.</l>
<l>Het was wonder harde groet,</l>
<l>13280 Dat hise daer nine sloech te doet;</l>
<l>Doch sloechhise datse vorder en mochte,</l>
<l>Dies si harde luttel rochte.</l>
<l>Hi verwoedde ende knicte thoet,</l>
<l>Ende hi seide, hi soudse slaen te doet.</l>
<l>13285 Dit hadde onwert Ontfermicheiden,</l>
<l>Ende liep te hulpen sonder beiden</l>
<l>Hare gesellinne, wat si mach,</l>
<l>Die si harde sere tonder sach.</l>
<l>Ontfarmicheit, die te doegeden horde,</l>
<l>13290 Brochte in hare hant ene miserecorde</l>
<l>Besprinct met trane ende met weene,</l>
<l><edition n="225"/>Daer si meede daymante stene</l>
<l>Breken soude, daedde sise daer ane.</l>
<l>Hare scilt was na minen wane</l>
<l>13295 Geboert alomme met groten clagen</l>
<l>Ende met suchtene, dien woutsi dragen.</l>
<l>Ontfarmicheit, die menichgen traen</l>
<l>Weende, heeft Dangiere bestaen,</l>
<l>Ende stackene al over al om deren;</l>
<l>13300 Mar die vilain hi ginc hem weren</l>
<l>Seerre dan noit liebart dede;</l>
<l>Maer si bedauwene so op die stede</l>
<l>Met so menegen heten traen,</l>
<l>Dat hi onder begonste te gaen,</l>
<l>13305 Ende te moruwene menichfoude.</l>
<l>Hem dochte dat hi verdrinken soude</l>
<l>In ene vloet van watre groet;</l>
<l>Hine hadde nie so menichge noet</l>
<l>Van laste noch van waerden meede;</l>
<l>13310 Want hem faellieren al sine lede,</l>
<l>Ende wart so cranc, dat hi woude vlien,</l>
<l>Ende Scamelheit riep lude mettien:</l>
<l>"Dangier, seldi worden vonden</l>
<l>Verwonnen hier te desen stonden,</l>
<l>13315 Dat u ontfare Suete Onfaen,</l>
<l>So seldi ons doen betrapen saen,</l>
<l>Dat hi die Rose soude geven,</l>
<l>Die wi hoedden op onse leven.</l>
<l>Ende wart dat hise den lecker gave,</l>
<l>13320 Sie mochter geblammeert sijn ave,</l>
<l>Ende werden ontferut ende ontaen.</l>
<l>Ende selc mochte hier binnen gaen,</l>
<l>Wart dat hi vonde den inganc open,</l>
<l>Hi souder in sijn saen geslopen,</l>
<l>13325 Ende hi dan mingde tsere dat saet:</l>
<l>Dat ware ons scade ende quaet;</l>
<l>Ende dan daer regende ander saet mede,</l>
<l>Daer die Rose met op die stede</l>
<l>Alte sere met bleve verladen.</l>
<l>13330 Nemmer sone moete God gestaeden,</l>
<l>Dat al selc saet vallen moet,</l>
<l>Want hen ware ons nutte no goet:</l>
<l>Die Rose mochter af versterven.</l>
<l>Ende ontgincse sonder bederven,</l>
<l>13335 Ende die wint ene vlage brachte,</l>
<l>Die de sade mingeden met crachten,</l>
<l>So dat die last der blomen derde,</l>
<l>Ende hi die blader sonder hoverde</l>
<l>Die selke wide cleven dade,</l>
<l>13340 So bleven daer die ydele stade</l>
<l>Vanden bladeren, elc na sijn doen,</l>
<l>Daermen dore sage den bottoen:</l>
<l>Dan soudemen seggen sonder sparen,</l>
<l>Datse hadde gehadt te waren</l>
<l>13345 Die glottone in hare behout.</l>
<l><edition n="226"/>So ware algader onse scout,</l>
<l>Ende Jalosie daede ons ontliven:</l>
<l>Dat en mochte niet achter bliven.</l>
<l>Ic wane gi slaept ende niet en waect,</l>
<l>13350 Heeft u die duvel dronken gemaect?"</l>
<l>Dangier riep: "Hulpe, o wach, si mi!"</l>
<l>Doe was daer Scamelheit daerbi,</l>
<l>Ende dregede sere, wat si mach,</l>
<l>Ontfarmicheiden, die ontsach</l>
<l>13355 Hare gedreich met erren moede.</l>
<l>Scamelheit sprac met overmoede</l>
<l>Ende seide: si hadde te lange geleeft,</l>
<l>Si soude hare dien scilt, die si heeft,</l>
<l>Noch heden alte stucken houwen,</l>
<l>13360 Ende so slaen, het soude hare rouwen,</l>
<l>Dat si noit torloge bestoet.</l>
<l>Scamelheit was wijs ende vroet,</l>
<l>Ende brachte met hare een goet swert,</l>
<l>Dat si lief hadde ende weert,</l>
<l>13365 Dat gesmeedt was met ontsiene:</l>
<l>Hare en stoet niet wel te vliene.</l>
<l>Ene targe hadsi, wildijt weten,</l>
<l>Die Ontsien was geheten</l>
<l>Over al van quaden name,</l>
<l>13370 Dies si hebben mochte blame.</l>
<l>Menege tonge was daer, nu hoert,</l>
<l>Gescreven al omme endomme dat bort,</l>
<l>Ontfarmicheit sloechse metten swerde,</l>
<l>Dat sise deden tumelen op die erde,</l>
<l>13375 Ende hadse nalics daer verwonnen,</l>
<l>Maer datter Blijheit quam geronnen,</l>
<l>Een baetceleer starc ende coene,</l>
<l>Ende van harden groeten doene.</l>
<l>Van levene plaisant was sijn sweert,</l>
<l>13380 Dat hi menege marke prisede weert.</l>
<l>Sijn scilt so starc, men mochtene ploien,</l>
<l>Ende was gebonden alomme van loyen.</l>
<l>Scamelheit gaf hi enen slach,</l>
<l>Die hare luttel goet verwach,</l>
<l>13385 Ende die si hem wale wedergout;</l>
<l>Want si doresloechene menichfout</l>
<l>Den scilt, dien si draecht daer jegen;</l>
<l>Ende hi ware daer doet bleven,</l>
<l>En ware hem niet te hulpe comen</l>
<l>13390 Wale Helen, die hadde vernomen</l>
<l>Tusscen hem beiden dien groten strijt,</l>
<l>Ende die haetscap ende dien nijt.</l>
<l>Wale Helen was goet orloeges man,</l>
<l>Ende daer vele doegeden lage an.</l>
<l>13395 Een swert haddi van stille gewere:</l>
<l>Beter en was engeen int here.</l>
<l>Het was vaste te gadre gedwongen</l>
<l>Alse van afgesneden tongen.</l>
<l>Hoe dicke ment scudde ende trac uut,</l>
<l>13400 <pb n="227"/> Het ne maecte engeen geluut.</l>
<l>Sijn scilt was gemaect van rasten,</l>
<l>Men sach niene genen so vasten,</l>
<l>Alomme gebort met sekeren gane,</l>
<l>Sonder niemare daer of tonfane.</l>
<l>13405 Wel Helen verhief tswert ende sloech</l>
<l>Scamelheiden, hi nine verdroech,</l>
<l>Enen slach, dat hi spranc vort,</l>
<l>Ende bleef staende al verdort.</l>
<l>"Scamelheit," seit hi, "ver Jalosie,</l>
<l>13410 Die God onse here vermaledie,</l>
<l>Wildi u hier geven verwonnen,</l>
<l>Sine saels niet vernemen connen.</l>
<l>Ic versekere u dies te waren</l>
<l>Bi mire trouwen sonder sparen:</l>
<l>13415 Hier ane soude seker sijn elc man.</l>
<l>Sint dat doet es die felle tyran</l>
<l>Dangier, so blijftdi gevaen,</l>
<l>Gi en moegt mi niet ontgaen."</l>
<l>Scamelheit en antworde niet.</l>
<l>13420 Alse dit van harre nichten siet</l>
<l>Vrese, so spranc si op te hant,</l>
<l>Diemen noit coene en vant</l>
<l>Dan namelic op desen dach.</l>
<l>Si quam gelopen wat si mach,</l>
<l>13425 Ende brachte een swert van goeden snede,</l>
<l>Die si die name geven dede</l>
<l>Anx Sorge ende Sere Verweren.</l>
<l>Die scilt, daerse hare met soude weren,</l>
<l>Was al gemaect van sere onsiene,</l>
<l>13430 Ende van mesvalle te gesciene,</l>
<l>Alomme gebort met sorgen groet.</l>
<l>Si sloech Wel Helen op sijn hoet</l>
<l>Met willichger hant so groeten slach,</l>
<l>Dat hi en horde noch en sach.</l>
<l>13435 Dit versach Coenheit die here,</l>
<l>Ende quam gelopen harde sere.</l>
<l>Coenheit was dapper ende stout,</l>
<l>Ende fier van herten menichfout,</l>
<l>Ende hadde een swert van finen stale:</l>
<l>13440 Van verwoetheiden altemale</l>
<l>Soe hadt gemaect een meester smet;</l>
<l>Ende enen scilt soe brachti met,</l>
<l>Die was geheten Sotheit tanegane,</l>
<l>Ende die doet gereet tonfane.</l>
<l>13445 Soe quam te Vresen, die hi noech,</l>
<l>Ende die den scilt daer jegen droech,</l>
<l>Soe dat die slach ginc te dale,</l>
<l>Want si conste scermen wale,</l>
<l>Ende lonet heme sonder letten</l>
<l>13450 Met slagen ende soe tonder setten,</l>
<l>Dat hi genaden bat dore noet.</l>
<l>Sekerheit seit: "Vrese, gi blijft doet,</l>
<l>Nu doeter toe al dat gi cont.</l>
<l><edition n="228"/>Gi plaget te hebbene talre stont</l>
<l>13455 Die quarteine ocht den rede,</l>
<l>Ende wart C. warfven bloeder mede</l>
<l>Dan noit hase was, te waren.</l>
<l>Hebbedi uwe bloetheit laten varen?</l>
<l>Die duvel maecte u noit soe coene:</l>
<l>13460 U ware beter pais ende sone</l>
<l>Dan jegen Coenheiden die bataelgen,</l>
<l>Die mint tornieren sonder faelgen;</l>
<l>Ende gine quaemt noit te genen tide</l>
<l>In tornoie noch in stride,</l>
<l>13465 Dan allene om dese saken,</l>
<l>Gine vloot ende ginct u hene maken,</l>
<l>Ocht gi en gaeft u verwonnen:</l>
<l>Gine selt u niet verweren connen.</l>
<l>Sekerheit hadde een swert so vast,</l>
<l>13470 Dat in stride wel sinen last</l>
<l>Dragen conste sonder mesval.</l>
<l>Sinen scilt was versekert al</l>
<l>Met goeden paise, sonder ontsien</l>
<l>Van dingen die hem mach gescien,</l>
<l>13475 Alomme gebort van acorde.</l>
<l>Vresen sloech hi metten worde</l>
<l>Metten swerde, daer hise mede</l>
<l>Waende hebben doet daer tier stede;</l>
<l>Mar Vrese warper jegen den scilt,</l>
<l>13480 Die altemale dien slach onthilt,</l>
<l>Dat hare die slach niet en derde,</l>
<l>Ende gout hem wel sine hovarde</l>
<l>Met enen slage, die was so groet,</l>
<l>Dat hem scilt ende swert ontscoet.</l>
<l>13485 Alse dit alle dandre sagen,</l>
<l>Vergaderden sie hem met groten slagen.</l>
<l>Daer waert die strijt so groet onderlinge</l>
<l>Met hustinerne ende met gedinge:</l>
<l>Men wranc hier ende men wranc daer,</l>
<l>13490 Elc riep den sinen openbaer.</l>
<l>Ine sach noit snee noch hagelsteen,</l>
<l>Noch regen vallen so dicke in een,</l>
<l>Alse daer die grote slage waren:</l>
<l>Daer was hustijn al sonder sparen.</l>
<l>13495 Men sach noit en genen tijt</l>
<l>Van alse vele lieden soe groeten strijt;</l>
<l>Maer altoes waren, dats seker waer,</l>
<l>Die vanden here tachter daer,</l>
<l>Die dien casteel hadden belegen,</l>
<l>13500 Sie waren gewont ende sere geslegen.</l>
<l>Die God van Minnen hadde sorge groet,</l>
<l>Dat bliven souden sine lieden daer doet,</l>
<l>Ende ontboet doe sonder beiden</l>
<l>Siere moeder met Vriheiden</l>
<l>13505 Ende met Suete Anesiene, dat si</l>
<l>Hem quame te hulpen ende stoede bi,</l>
<l>Ende nam vrede binnen desen,</l>
<l>Soe dat X dage pais soude wesen.</l>
<l>Mar hadt geweest sijn vordeel iet,</l>
<l>13510 Hine hads vrede gegeven niet;</l>
<l>En hadden niet die portiere</l>
<l>Ontsien, sine hadden soe sciere</l>
<l>Gegeven niet den vrede so saen,</l>
<l>En hadt mijn vrouwe Venus gedaen.</l>
<l>13515 Men heeft dickent ende vele gesien</l>
<l>Die worstelen alluttel achter tien,</l>
<l>Ochte bi vliene ochte bi vrede:</l>
<l>En machment niet op die steede</l>
<l>Van stucken te boven comen,</l>
<l>13520 <pb n="229"/> Soe moetmen beiden om meer vromen.</l>
<l>Uten haire soe voeren sciere</l>
<l>Alle beide die messaelliere,</l>
<l>Ende voren recht te Chiserone,</l>
<l>Daermense ontfinc met groten done.</l>
<l>13525 Chiceron es ene hoge montaenge,</l>
<l>Die int wout legt van Cartaenge.</l>
<l>Venus dede daer sonderlinge</l>
<l>Stichten ende maken die woninge,</l>
<l>Dies si daer selve woenen woude.</l>
<l>13530 Waert dat ic u vertrecken soude</l>
<l>Die porprise, het worde te lanc.</l>
<l>Int wout, daer menich vogel sanc,</l>
<l>Soe was Venus met haren honden</l>
<l>Varen jagen tien selven stonden.</l>
<l>13535 Met hare so was hare amijs,</l>
<l>Die jonge, die scone Adonijs,</l>
<l>Die sere kints was ane dat jagen,</l>
<l>Want alle sine vordre gerne plagen.</l>
<l>Middach so was lange leeden,</l>
<l>13540 Ende waren gebeedt van moetheden</l>
<l>Onder enen sconen boem,</l>
<l>Onder scadowe, ende namen goem</l>
<l>Om hare honde, die moede waren,</l>
<l>Die in die riviere sonder sparen</l>
<l>13545 Liepen drinken, om hem verculen</l>
<l>Van hitten die si groet gevulen.</l>
<l>Hare qurelen, hare bogen, hare daren</l>
<l>Leiden si neven hem te waren.</l>
<l>Daer waren si met groten spele,</l>
<l>13550 Want daer songen voglen vele,</l>
<l>Daer si na horden, menegen sanc.</l>
<l>Int gars, dat niet en was te lanc,</l>
<l>So sat Venus met feesten groet,</l>
<l>Ende hadde hare lief up hare scoet,</l>
<l>13555 Ende helset ende cusset menichfout,</l>
<l>Ende leerde hem al cussende, hoe hi int dwout</l>
<l>Jagen soude, ende die maniere</l>
<l>Sonderlinge van elken diere.</l>
<l>"Alse u honde, lief, sijn bereet</l>
<l>13560 Ter beesten, daer u herten to steet,</l>
<l>Die seldi porren, eest dat si vliet,</l>
<l>Ende volget hare, en lates niet;</l>
<l>Maer jegen die beeste, die hare wert</l>
<l>Fierlike, so trect achterwart;</l>
<l>13565 Daer si bloede ende gemate:</l>
<l>Het es een vordeel ende u bate;</l>
<l>Want daer twee cone te gadre striden,</l>
<l>Daer eist te fel in beiden siden.</l>
<l>Maer herte, deinen ende hinden,</l>
<l>13570 Conine, hasen, die wilt geninden</l>
<l>Te jagene, dats mijn wille wel:</l>
<l>Siene sijn te wreet no te fel.</l>
<l>Maer wolve, everswine ende beren,</l>
<l>Dese so setten hem ter weren,</l>
<l>13575 Ende quetsen winde, brecke ende honde,</l>
<l><edition n="230"/>Ende geven hem menichge wonde;</l>
<l>Ende oec selc wile den jagere mede</l>
<l>Soe hebbense doet in menege stede.</l>
<l>Dese en seldi jagen niet:</l>
<l>13580 U mochter of comen groet verdriet."</l>
<l>Aldus castiede Venus sere</l>
<l>Adonyse den jonchere,</l>
<l>Ende bat hem dat hi pensede ende dachte</l>
<l>Om hare castien, ende daerna wrachte.</l>
<l>13585 Adonys prisede lettel goet</l>
<l>Al dat castien, dat si hem doet;</l>
<l>Wat sine castiede, nine besloet</l>
<l>Twent ane heme, cleine no groet;</l>
<l>Want eist dat hi sceedt van daer,</l>
<l>13590 Sine setenne nemmermeer daer naer.</l>
<l>Hine geloefde niet sire amien,</l>
<l>So wat dat sine mochte castien;</l>
<l>Want hi voer tenen evere jagen,</l>
<l>Diene niet en woude verdragen;</l>
<l>13595 Maer rechte hem op ende scudde thoet,</l>
<l>Ende sloech Adonyse te doet.</l>
<l>Hier bi so willic u castien,</l>
<l>Gi heren, die hebt uwe amien,</l>
<l>Ende hen en wilt geloven niet,</l>
<l>13600 Dit exempel so besiet:</l>
<l>Gi selt hem allen geloven wale,</l>
<l>Want wat si seggen es altemale</l>
<l>Alse waer alse pater noster es:</l>
<l>Niemene sone twifele des.</l>
<l>13605 Swert oec enich, dat sie u sal</l>
<l>Houden trouwe, geloves al.</l>
<l>Na dit castien, dat sie hem seide,</l>
<l>Keerden si weder Chiseroen beide.</l>
<l>Die boden die quamen uten haire,</l>
<l>13610 Ende seiden Venuse al daffare</l>
<l>Van haren sone, dat hise ontboet,</l>
<l>Ende hoe hi hadde hulpen noet.</l>
<l>"Bi Gode!" seit soe Venus doe,</l>
<l>"Ic salre mine macht soe doen toe,</l>
<l>13615 Dat ic ver Jalosien casteel</l>
<l>Verbernen sal, daer en blives deel</l>
<l>Staende, mine geven die portiere</l>
<l>Die sluttele, ocht ic verbernesse sciere;</l>
<l>Ocht ine prise niet minen art</l>
<l>13620 Noch mi selven eens pennincs wart."</l>
<l>Doe dede si haesten ende berecken</l>
<l>Haren wagen, ende dedene trecken</l>
<l>VI witte duven van snellen vloege,</l>
<l>Diesi nam op haren vloege.</l>
<l>13625 Doe ginc si sitten op haren wagen.</l>
<l>Die duven gingen vlederslagen,</l>
<l>Ende vlogenre mede in die locht</l>
<l>So lange, dat sise hebben brocht</l>
<l>Te haren sone in dat here;</l>
<l>13630 Ende alse hi wiste die niemare,</l>
<l>Haestelicke hi gelopen quam</l>
<l>Te sire moeder, die hi nam</l>
<l>In sinen arme, ende heeftse ontfaen</l>
<l>Met groter bliscap, ende deedse gaen</l>
<l>13635 In sine tente, daer hi lach.</l>
<l>Hine hilt noit vrede en genen dach,</l>
<l>Noch eed, noch trouwe, noch sekerhede,</l>
<l>Hine assellierde altoes mede.</l>
<l>Doe began daer die baetaelge,</l>
<l>13640 Groet ende starc ende sonder faelge.</l>
<l>Selc rechte ten mure ene pederire:</l>
<l>Die stene groet ende oec ongehiere</l>
<l>Werpmen daer jegen om falleren.</l>
<l><edition n="231"/>Die portiere gingen orderen</l>
<l>13645 Haren muer met horden vaste</l>
<l>Jegen die wrede felle gaste.</l>
<l>Die horden waren geloken wale</l>
<l>Met ontseggene altemale,</l>
<l>Ende van stouterne was elke gerde,</l>
<l>13650 Ende afgehouwen tote ane derde,</l>
<l>Ende in Dangiers hage genomen.</l>
<l>Die strale, die van buten comen,</l>
<l>Waren gevedert met gelove</l>
<l>Ende met gichten van groten love;</l>
<l>13655 Ende oec met dienste menichfout</l>
<l>Soe was gemaect algader thout,</l>
<l>Ende tyser was gemaect met ede</l>
<l>In trouwen ende in sekerheden.</l>
<l>Dese scoten die van buten inwart,</l>
<l>13660 Ende die portiere, die onvervart</l>
<l>Waren ende hem cleine ontsagen,</l>
<l>Want si hare targe daer jegen dragen,</l>
<l>Die starc waren ende harde fier,</l>
<l>Ende van dien houte, dat Dangier</l>
<l>13665 Hadde gehouwen in sine hage;</l>
<l>Ende wat si scoeten alle dage,</l>
<l>En mochte hem een twent niet deren,</l>
<l>Soe wel constense hem verweren.</l>
<l>Alse dit sach die God van Minnen,</l>
<l>13670 Dat hi niet en conste gewinnen</l>
<l>Dien casteel noch die portiere,</l>
<l>Vaert hi te sire moeder sciere,</l>
<l>Ende bat hare dat si hem stoede tstaeden,</l>
<l>Want hi ware tsere verladen.</l>
<l>13675 Doe swoer si utermaten sere,</l>
<l>Dat si in wive nemmermere</l>
<l>Reinnicheit en liete geduren,</l>
<l>Die Jalosie hoet tallen uren,</l>
<l>"Die ons pijnt daer met te sere;</l>
<l>13680 God geve hare lachter ende onnere!</l>
<l>Lieve kint, doet uwe baroene,</l>
<l>Die gi hier hebt, stout ende coene,</l>
<l>Sweren dat si u volgen selen,</l>
<l>Ende met nerste u nawe bevelen."</l>
<l>13685 "Bi Gode, vrouwe, dit doe ic gerne,</l>
<l>Dit en es niemene sculdich te werne;</l>
<l>Want niemene en mach goet man heten,</l>
<l>Hi en moet van minnen weten,</l>
<l>Ochte hebben geplogen ocht plegen nu.</l>
<l>13690 Dat proverbium seggic u,</l>
<l>Want hets jamer dat si leven,</l>
<l>Die gene die hare herte nine geven</l>
<l>Ter minnen, ende ic haetse soe sere,</l>
<l>Dat ic hem lachter ende onnere</l>
<l>13695 Altoes doen sal, waer ic mach,</l>
<l>Sonder twifel nacht ende dach,</l>
<l>Om haren groeten overmoet</l>
<l>Te werpene neder onder voet."</l>
<l>Doe swoeren int thaire die barone</l>
<l>13700 Dat vaste te houdene ente doene</l>
<l>Op hare bogen ende op hare daren,</l>
<l>Want daer andre helegen en waren</l>
<l>Dan hare strale ende hare brandone:</l>
<l>Sine hadden andre helegen te done,</l>
<l>13705 Daer si op sworen, dat si souden</l>
<l>Die gebode wel vaste houden.</l>
<l>Nu willic hier laten bliven</l>
<l><edition n="232"/>Mine materie, ende wille bescriven</l>
<l>Alluttel vanden wiven vort,</l>
<l>13710 Anders dan gi hebt gehort.</l>
<l>Virgilius seide, die wijf wel kinde:</l>
<l>En waerre engene soe gesinde,</l>
<l>Noch so hovesch, noch so goet,</l>
<l>Noch soe wetende, noch so vroet,</l>
<l>13715 Sine ware onwandel ende ongestade,</l>
<l>Ende onvaste in haren rade.</l>
<l>Die wijf sijn alle vreseleke beesten,</l>
<l>Men mochte getellen in genen geesten</l>
<l>Beide hare seden ende hare manieren:</l>
<l>13720 Sie sijn alle soe putertieren.</l>
<l>Ende oec seget Titus Livius,</l>
<l>Dat jegen hare seden ende hare us</l>
<l>En gene bede so goet en es</l>
<l>Alse wel smeken, sijt seker des:</l>
<l>13725 Soe bedriegelic sijnse alle uren,</l>
<l>Ende soe vermuruwende bi naturen.</l>
<l>Wie venden elre tere andre stede,</l>
<l>Dat fundament es van hem vrechede.</l>
<l>Soe wie dat sine heimelicheit</l>
<l>13730 Sinen wive algader seit,</l>
<l>Hi maecse vrouwe van sinen live.</l>
<l>Niemenne en soude sinen wive</l>
<l>Al seggen sinen nausten raet,</l>
<l>Noch stucken die te heelne staet,</l>
<l>13735 Hine wilt ontmoeten ende horen.</l>
<l>Soe wie dat doet, hi blijft verloren,</l>
<l>Want sie en es nemmer soe goedertiere,</l>
<l>Noch soe getrouwe in hare maniere,</l>
<l>Sine salt vort seggen altemale</l>
<l>13740 Iemenne els, dat wetic wale;</l>
<l>Ende hare soude dunken, soude sijs helen,</l>
<l>Si sout besterven oft bequelen:</l>
<l>Het moet al uut dat si weet.</l>
<l>Alsi te haerre gevadren geet,</l>
<l>13745 In biechten sal sijt hare seggen al,</l>
<l>So watter ane geliggen sal,</l>
<l>Wart van morde, wart van dode;</l>
<l>Si salt seggen al, bi Gode!</l>
<l>Ende die gene diet seit hare,</l>
<l>13750 Hi si dies seker ende openbare,</l>
<l>Eist dat hise blout ende slaet,</l>
<l>Si sal hem verwiten sine mesdaet,</l>
<l>Niet heimelike vor hem allene,</l>
<l>Maer voer al die lieden gemene.</l>
<l>13755 Soe wie die hem in wive betrouwet,</l>
<l>Weet wel dat hi die wisse houwet,</l>
<l>Daer hi hem bi mede bint die hande,</l>
<l>Als soene hebben wille in bande,</l>
<l>Ende snijdt hem selven die kele ontwee.</l>
<l>13760 Ende ert hise daerna nemmermee,</l>
<l>Ochte verbelget met enegen saken,</l>
<l>Si sal ane dien rechtre maken,</l>
<l>Opdat die daet es so groet,</l>
<l>Dat hi heft verdient die doet,</l>
<l>13765 Dat hine hangen sal ochte greven,</l>
<l>Daer hi bi sal verliesen tleven.</l>
<l><edition n="233"/>Mar alse geet slapen die keytijf</l>
<l>Op sijn bedde neven sijn wijf,</l>
<l>daer hi gerusten niet en can</l>
<l>13770 Om tgepens, dat hem coemt an,</l>
<l>Van morde, die hi heft gedaen,</l>
<l>Ocht andre quaetheit wilt bestaen,</l>
<l>Daer hi omme dlijf verliesen mochte,</l>
<l>Ende sucht ende carmt harde onsochte;</l>
<l>13775 Ende sijn wijf die danne begeert</l>
<l>Van hem te wetene wat hem deert,</l>
<l>Omdat sine tonrasten weet,</l>
<l>Dan helst sine ende cust gereet,</l>
<l>Ende leiddene sonder lange vursten</l>
<l>13780 Vriendelike tusschen haren bursten,</l>
<l>Ende geet hem met smekene ane,</l>
<l>Ende segt: "Here, na minen wane</l>
<l>So duncti mi sijn harde sere tonvreden:</l>
<l>Wie sijn allene hier tusscen ons beden,</l>
<l>13785 Nu segt mi u deren al.</l>
<l>Dat u God geve goet geval,</l>
<l>Dat gi dus sucht ende carmt,</l>
<l>Dat mi alsoe sere ontfarmt,</l>
<l>Dat ic niet en can geduren.</l>
<l>13790 Wi en hebben en gene geburen,</l>
<l>Diet horen moegen, dan ic ende gi:</l>
<l>Nu betrouwet u, here, te mi,</l>
<l>Ende wilt mi seggen ende gewagen</l>
<l>U deren, ic salt u helpen dragen."</l>
<l>13795 "Vrouwe, bi Gode, wat mijns gesciet,</l>
<l>Ic en machs u seggen niet,</l>
<l>Want het sijn stucken, die ic en mach</l>
<l>Niemenne en seggen noch doen gewach."</l>
<l>"Ai mi, here, nu sie ic wel,</l>
<l>13800 Dat gi getrout bat iemen el</l>
<l>Dan gi doet mi, die bem u wijf.</l>
<l>Wie sijn met rechte beide een lijf</l>
<l>Ende al ene herte sekerleke.</l>
<l>Biden gebode van huweleke</l>
<l>13805 Soe hebbic dan duwe, ende gi die mine,</l>
<l>Ende sone staet niet in duwe te sine</l>
<l>Rouwe, noch bliscap, noch geval,</l>
<l>Die mine ontseit dan weten al.</l>
<l>Daer omme soe biddic u, lieve here,</l>
<l>13810 Dat gijt mi segt, want nemmermere</l>
<l>Mijn herte, mijn sin te paise steet,</l>
<l>Vor dat ic al die waerheit weet.</l>
<l>Ende en wildijs mi seggen niet</l>
<l>Van stucken, die u sijn gesciet,</l>
<l>13815 So weet ic wale, ine bem niet blint,</l>
<l>Met wat herten gi mi mint,</l>
<l>Gi die mi heet vriendinne,</l>
<l>Ende segt dat ic bem al u minne.</l>
<l>Nu geefdi mi te kinnen wale,</l>
<l>13820 Dat es bedriechnesse altemale,</l>
<l>Dat gi mi doet verstaen ende toent.</l>
<l>Gi hebt mi jamerlike gehoent,</l>
<l>Ende oec verraden alte sere:</l>
<l>Dat clagic Gode onsen here,</l>
<l>13825 Want ic u noit dinc ne hal,</l>
<l>Die mi gesciet sijn, gine wetes al,</l>
<l>Ende ic en hebbesse al geseit:</l>
<l>Dat es sekerleke waerheit.</l>
<l>Ic late om u vader ende moeder,</l>
<l>13830 Mire suster ende minen broeder,</l>
<l>Ende al mine mage gemeenlike:</l>
<l>Ic hebbe ane u sekerlike</l>
<l>Enen quaden wissel gedaen,</l>
<l>Want gi mine herte hebt so gevaen,</l>
<l>13835 Dat ic u minne voer alle die leven.</l>
<l>Waendi dat ic uut soude geven</l>
<l>U heimelicheiden ende vort seggen?</l>
<l>Ic liete mi eer int dyser leggen,</l>
<l>Dat mi vuelden bede die been,</l>
<l>13840 <pb n="234"/> Eer ics gewoge wart en geen.</l>
<l>Besiet u wale ende segt, vondi</l>
<l>Noit enegerande trouwe in mi</l>
<l>Van enegen stucken die moegen wesen?</l>
<l>En laeti u niet gecust mettesen,</l>
<l>13845 Ende mi ontecken hoet u staet,</l>
<l>Soe bem ic boven allen wiven quaet;</l>
<l>Want ic wel sie ane alle vrouwen,</l>
<l>Dat hem hare man so wel getrouwen,</l>
<l>Dat si hem een twent nine helen,</l>
<l>13850 Mar al hare heimelicheit bevelen.</l>
<l>Nochtan soe hebbic dicke gehort</l>
<l>Van vele vrouwen, dat sijt mi vort</l>
<l>Seiden al dat si vernamen,</l>
<l>Alsi tonsen spele quamen.</l>
<l>13855 Waendi, goet man, bi uwer trouwen,</l>
<l>Dat ic bem van selken vrouwen?</l>
<l>Nenic, bi Gode van hemelrike!</l>
<l>Het en es engene mijns gelike,</l>
<l>Want ic en bem en gene clappersse,</l>
<l>13860 No wreet, no fel, no vriesse,</l>
<l>Die andren mannen leenen haer lijf.</l>
<l>Ic bem een goet reine wijf,</l>
<l>Gine horet noit van mi gewach,</l>
<l>Dat ic anders mans iet plach</l>
<l>13865 Quam enich sot die u oec seide,</l>
<l>Hi liet u logene ende onwaerheide</l>
<l>Van mi verstaen, dat weetti wel.</l>
<l>Gi kint mi bat dan iemen el,</l>
<l>Ende hebt geproeft te menegen stonden.</l>
<l>13870 In wat ontrouwen hebdi mi vonden?</l>
<l>Dat segt mi ende doet verstaen.</l>
<l>Ic hebbe u alle trouwe gedaen</l>
<l>Ende gehouden, sint ic u nam</l>
<l>Ende met huweleke ane u quam.</l>
<l>13875 Mi wondert utermaten sere,</l>
<l>Dat gi u te mi wart, here,</l>
<l>Soe qualic betrout, alse gi mi toent.</l>
<l>Bi Gode, gine wart van mi gehoent</l>
<l>Alle dien tijt dien ic sal leven.</l>
<l>13880 Ic wille u sweren ende geven</l>
<l>Mine trouwe ende mine sekerheide,</l>
<l>Dat ic om en geen goet en seide</l>
<l>Stucken, die gingen ane u ere.</l>
<l>Nu segt mi, wel lieve here,</l>
<l>13885 U onraste, die gi hebt so groet,</l>
<l>Ochte neen, ic blive doet."</l>
<l>Dan geet soe hem weder met cussene ane,</l>
<l>Ende weent menege gevensede trane,</l>
<l>Die hem vallen int dansichte</l>
<l>13890 Harde groet ende harde bedichte.</l>
<l>Die sot ginc hare doe tellen al</l>
<l>Sijn vernoi ende sijn mesval,</l>
<l>Ende hangt hem selven met sire sprake.</l>
<l>Ende alse hi heeft geseit die sake,</l>
<l>13895 <pb n="235"/> Berouwes heme daer na saen;</l>
<l>Maer alse heme uten monde gaen</l>
<l>Die waerde ende en wege gevloege,</l>
<l>Men salse meer herhalen moegen.</l>
<l>Dan bidt hi hare wat hi mach,</l>
<l>13900 Dat sijs niemenne en doe gewach,</l>
<l>Hem lager ane grote onraste,</l>
<l>Ende si gelovet hem wel vaste,</l>
<l>Dat sijt niemene seggen en soude.</l>
<l>Nu heeft hi hem bi sire scoude</l>
<l>13905 Geworpen onder haren voet</l>
<l>Met sire tongen, alse menich doet.</l>
<l>Die vrouwe, die hare nu kint te boven,</l>
<l>Ginc Goede danken ende loven,</l>
<l>Dat sine dus heeft tonder al;</l>
<l>13910 Want si wel weet dat hine sal</l>
<l>Op hare greinsen noch scelden dorren,</l>
<l>Noch onraste te hare wart porren;</l>
<l>Want si nu heeft na haren wille</l>
<l>Materie, om hem te doene swigene stille.</l>
<l>13915 Maer hare gelof, dat lange sal duren,</l>
<l>Dat steet sere ter avonturen;</l>
<l>Want alse saen alse wast onraste,</l>
<l>Soe es dat helen harde onvaste.</l>
<l>Dit sermoen soe souden kinnen</l>
<l>13920 Die manne die wive willen minnen,</l>
<l>Om te scuwene groet verdriet:</l>
<l>Die dit wel hout hine dart hem niet.</l>
<l>Ghi heren, nu hoed u van wiven.</l>
<l>Ocht gi wilt behouden bliven;</l>
<l>13925 En segt hem niet noch en doet cont</l>
<l>Algader uwer herten gront,</l>
<l>Noch dinc oec, die te heelne staet;</l>
<l>Want gi u selven daer met verslaet.</l>
<l>Gi kindre, die wilt blomen lesen,</l>
<l>13930 Gi moet in uwer hoeden wesen:</l>
<l>Hier legt int gars dat coude serpent,</l>
<l>Die quaetste beeste diemen vent,</l>
<l>Dat hem heimelic int cruut strect,</l>
<l>Ende sijn venijn bercht ende dect,</l>
<l>13935 Tote diesmaels dat u steken mach:</l>
<l>Daerna staet nacht ende dach.</l>
<l>Gi kindre, nu penst hem tonvliene,</l>
<l>Want het es harde sere tontsiene,</l>
<l>So dat gijt u niet en laet gerinen:</l>
<l>13940 Het soude u altemale veninen.</l>
<l>Ende wient genaect, het steectene doet,</l>
<l>Want sijn venijn geeft hitte so groet,</l>
<l>Dat triacle nine can gestelpen,</l>
<l>Noch cruit en geen en mach helpen,</l>
<l>13945 Noch meester, die noit wart gesien,</l>
<l>Dan namelike allene dat vlien.</l>
<l>Gine selt niet in dietsce verstaen,</l>
<l>Dat mine meininge si so gedaen,</l>
<l>Gine selt u te wiven keren,</l>
<l>13950 Ende met redenen werden ende eren,</l>
<l>Ende met hem te bedde gaen,</l>
<l>Hoe scone si sijn, hoe welgedaen;</l>
<l>Maer en getrouwet heme so verre niet,</l>
<l>Dat ghi heme wilt ontecken iet</l>
<l>13955 Stucken die te heelne waren;</l>
<l>Maer emmer seldi soe gevaren</l>
<l>Met duegeden jegen hem so groet,</l>
<l><edition n="236"/>Dat si nine begeren die doet.</l>
<l>Gi selt gedogen dat si anteren</l>
<l>13960 U herberge ende wel pareren;</l>
<l>Eest dat si comanscape can,</l>
<l>Gelijc si ware een coman,</l>
<l>Ochte conste si enich ambacht el,</l>
<l>Dies so mochte si plegen wel,</l>
<l>13965 Ende weten die dinge openbare;</l>
<l>Mare niet die te heelne ware.</l>
<l>Geftdi hen macht bi gedoge,</l>
<l>Dat gise clemmen laet te hoge,</l>
<l>Gi seles u bedinken tspade,</l>
<l>13970 Alsi toent hare overdade,</l>
<l>Ende hare treken ende hare quaetheit;</l>
<l>Want ons die scrifture seit:</l>
<l>Alse wijf herscap hercrigen can,</l>
<l>So es si jegen haren man</l>
<l>13975 Altoes contrarie van allen saken,</l>
<l>Die hi doen wille ochte maken.</l>
<l>Gi, die hebt uwe vriendinnen,</l>
<l>Houtse met rasten ende met minnen,</l>
<l>Ende laet hem weeten, het voecht wel,</l>
<l>13980 Gemeine orbare ende niet el;</l>
<l>Maer emmer so hebt vore uwe ogen</l>
<l>Wat gelate dat si u togen,</l>
<l>Dat gi swijcht ende hout u tonge.</l>
<l>Wart dat u een wort ontspronge,</l>
<l>13985 Gine mochtes niet genesen,</l>
<l>Soe fier soutse in haer selven wesen.</l>
<l>Dit machmen proven bi Samsone,</l>
<l>Die so starc was ende soe coene,</l>
<l>Doe Dalida sine cracht al wiste,</l>
<l>13990 Die met traisone ende met liste</l>
<l>Op haren scoet sijn haer af scoer,</l>
<l>Daer met al sine cracht wech voer:</l>
<l>Dus haddene sine amie bedroegen,</l>
<l>Die hem uutsteken dede sine ogen,</l>
<l>13995 Dat jammer was ende scade groet.</l>
<l>Maer wive en ontsien die doet</l>
<l>Nochten duvel in die hille,</l>
<l>Opdat si vordert haren wille.</l>
<l>Van menegen mochtic exsempel seggen,</l>
<l>14000 Maer ic wille u nederleggen</l>
<l>Dese tale, ende vort mijn liet</l>
<l>Weder beginnen daer ict liet.</l>
<l>Nu verstaet ende wilt mi horen:</l>
<l>Doe die barone hadden gesworen</l>
<l>14005 Voer dien casteel, daer si lagen,</l>
<l>En wouden si niet langer dagen,</l>
<l>Sine gingen tien asaute gereet,</l>
<l>Ende Venus die was al gereet</l>
<l>Tien asaute ende sprac hem ane,</l>
<l>14010 Dat si hem opgaven om te vane.</l>
<l>Doe sprac Vrese ende Scamelheit:</l>
<l>"Bi Gode, gi hebt ons niet geseit</l>
<l>U tale, Venus; wat us gesciet,</l>
<l>Gine set uwen voet hier binnen niet</l>
<l>14015 En gere wise groet noch clene."</l>
<l><edition n="237"/>"Al en waer ic hier maer allene,"</l>
<l>Seide Scamelheit, "ic bleve verwart."</l>
<l>Venus hadde dese tale onwart</l>
<l>Ende seide: "Quade dierne, wat gaes ane u,</l>
<l>14020 Waendi mi wederstaen hier nu?</l>
<l>Gi selt saen sien dat u casteel</l>
<l>Onlange duren sal dus geel,</l>
<l>Hine sal tumelen ende vallen</l>
<l>Onder die grachten met allen,</l>
<l>14025 Hi en werde mi opgegeven,</l>
<l>Ende u allen nemen tleven,</l>
<l>Ende oec verbernen altemale</l>
<l>Torre, cameren ende sale;</l>
<l>Ende al tporprijs, alsoe alst steet,</l>
<l>14030 Sallic doen slechten, Godeweet,</l>
<l>Ende doen vullen alle die grachte,</l>
<l>Ende afwerpen doen met crachte</l>
<l>Die barbecanen ende die pilare,</l>
<l>Ende Suete Onfane doen openbare</l>
<l>14035 Geven die Rosen ende die bettone</l>
<l>Al sinen wille met te doene.</l>
<l>Ende gine wert nemmer so gedaen,</l>
<l>Daer en sal al die werelt gaen,</l>
<l>Sonder u te makene diere,</l>
<l>14040 Beide ten Rosen enten Rosiere.</l>
<l>Alsic dat vorboech hebbe gewonnen</l>
<l>Ende tebroken ende ingeronnen,</l>
<l>Sone sal daer bliven staende geel</l>
<l>Cruit, noch rose, noch praiel,</l>
<l>14045 Ine salt al doen affoleren,</l>
<l>Om te done meer onneren</l>
<l>Jalosien van allen saken;</l>
<l>Want ic sal so wijt doen maken</l>
<l>Die passage overal,</l>
<l>14050 Dat daer elc toelopen sal;</l>
<l>Sijn si ridderen, sijn si papen,</l>
<l>Sijn si porteren, sijn si cnapen,</l>
<l>En geen en salre achtergaen,</l>
<l>Hine salre penitencie ontfaen.</l>
<l>14055 Dan sal niet wesen onbesceden:</l>
<l>Selc sal comen in heimeleken cleden,</l>
<l>Die ander sal comen oppenbare.</l>
<l>Die heimelike comen sonder mare,</l>
<l>Sie sijn goede lieden genaemt,</l>
<l>14060 Ende dandre alte sere geblaemt."</l>
<l>Doe seide Venus: "Scamelheit,</l>
<l>Ic prise cleine mine behendicheit,</l>
<l>En can ic u bedriegen niet."</l>
<l>Mettien si hare spreken liet.</l>
<l>14065 Venus scorste hare wel hoge,</l>
<l>Ende nam dien brant ende dien boge,</l>
<l>Ende togene in wat si mach,</l>
<l>Ende scoet daerse een maisire gat sach</l>
<l>In dien casteel verborgen staen,</l>
<l>14070 <pb n="238"/> Die nature daer haer gedaen,</l>
<l>Ende wassen tusscen tween pilaren,</l>
<l>So datmens cume wart gewaren.</l>
<l>Die pilare van selvre waren,</l>
<l>Ende droegen ene scone beelde te waren,</l>
<l>14075 Alse ocht hadde geweest ene casse.</l>
<l>Dat beelde was bi conpasse</l>
<l>Gemaect, te groet noch te clene:</l>
<l>Men sach beelde noit negene</l>
<l>Van allen leden so wel geraect;</l>
<l>14080 Ende binnen hare so stoet gemaect</l>
<l>Een helichdoem, dat sueter roec</l>
<l>Dan balseme dede ocht wiroec;</l>
<l>Ende recht in midden dat borch so stoet</l>
<l>Dat beelde scone, diere ende goet.</l>
<l>14085 In sach noit so scone enen stat,</l>
<l>Noch die mire herten behagede bat,</l>
<l>Die ic so gerne soude sien,</l>
<l>Ja! ende knielen, mocht mi gescien,</l>
<l>Vore thelichdoem in die maisiere,</l>
<l>14090 Daer mi te comene es wel diere.</l>
<l>Nochtan hebbic mine bedevart</l>
<l>Daer geloeft, ic sal die vart</l>
<l>Bestaen, als ic irst mach, te done</l>
<l>Beide met scarpen ende met bordone.</l>
<l>14095 Venus en woude cleine no groet</l>
<l>Langer letten, sine scoet</l>
<l>Den brant al bernende genendichlike</l>
<l>Tote in die borch heimelike,</l>
<l>Dats hare en geen en wart geware,</l>
<l>14100 Vore dat si sagen openbare</l>
<l>Die borch ontsteken in allen sinnen.</l>
<l>Doe liepen si neder vanden tinnen,</l>
<l>Ende riepen: "Hulpe! wie sijn verraden,</l>
<l>Wiene moegen ons meer staen te staden;</l>
<l>14105 Gaen wi lopen vaste en wege,</l>
<l>Wie hebben verloren al den sege!"</l>
<l>Doe die felle vilain Dangier</l>
<l>Gevoelde die hitte ende dat vier,</l>
<l>Ginc hi vaste henen vlien</l>
<l>14110 Sonder enich achtersien.</l>
<l>Soe daeden oec alle dandre met,</l>
<l>- Daer en was een twent gelet -</l>
<l>Deen na den andren, mar vloen henen,</l>
<l>Wat si mochten, vort altenen,</l>
<l>14115 Ende dat vier dat ginc uutbreken,</l>
<l>Ende heeft al die werelt ontsteken,</l>
<l>So datment geblussen en can,</l>
<l>Ende bernt vaste wijf ende man,</l>
<l>Ende sal bernen sonder vergaen</l>
<l>14120 Alse lange alse die werelt sal staen.</l>
<l>Het es dat vier vander Minnen,</l>
<l>Dat al die lieden doet ontsinnen,</l>
<l>Nochtan in lanc so meer begeren.</l>
<l>Al doet hem haren sin verteren,</l>
<l>14125 Elc soe sleter ane sine hant,</l>
<l>Ende stoect tfier ende oec den brant.</l>
<l>Doe die borch was al ontsteken,</l>
<l>Soe quam mettien vort gestreken</l>
<l>Mijn vrouwe ver Hovesscede,</l>
<l>14130 Die hare sere daer toe dede,</l>
<l><edition n="239"/>Doe si die sconfelture sach,</l>
<l>Om te helpene, wat si mach,</l>
<l>Uten viere haer lieve kint,</l>
<l>Dat si sere van herten mint;</l>
<l>14135 Ende met hare so quam Vriede,</l>
<l>Ende soe dede oec Ontfarmichede,</l>
<l>Dies nine lieten en gere wise,</l>
<l>Sine sprongen binnen den proprise,</l>
<l>Dat si dore tfier nine lieten staen,</l>
<l>14140 Sine quamen te Suete Onfane gegaen.</l>
<l>Hovescheit sprac irst die tale:</l>
<l>"Suetonfaen," seit hi, "weet wale,</l>
<l>Dat ic gehadt hebbe groet onraste,</l>
<l>Om datmen u heeft so vaste</l>
<l>14145 Gehouden tuwen onwille so sere.</l>
<l>God geve hem lachter ende onnere,</l>
<l>Die gene diet u heeft gedaen!</l>
<l>Goddanc, gi seles nu ontgaen,</l>
<l>Sint dat Quade Tonge es doet;</l>
<l>14150 Hine mach clappen cleine no groet.</l>
<l>Gine dorst niet Jalosien ontsien,</l>
<l>Mar selt met uwen lieve plien</l>
<l>Al heimelike een goet leven;</l>
<l>Want hier en es nu niemene bleven,</l>
<l>14155 Die u mach letten ocht mesdoen,</l>
<l>So sijnsi alle wech gevloen.</l>
<l>Lieve kint, dore God, nu siet,</l>
<l>En laet u hier verbernen niet,</l>
<l>Want ic u bidde, ende Vriheide,</l>
<l>14160 Ende mijn vrouwe ver Scamelheide,</l>
<l>Dat gi den minnare wilt ontfaen.</l>
<l>Hi heft u altoes onderdaen</l>
<l>Geweest, ende sal sijn leven</l>
<l>Met goeden trouwen sonder begeven.</l>
<l>14165 Nu verstaet mi, lieve kint,</l>
<l>Ic segge u dat die Minne verwint</l>
<l>Alle dinc, waeromme dat wi</l>
<l>U bidden vriendeleke, dat gi</l>
<l>Jegen dien minnare wilt gematen,</l>
<l>14170 Ende hem die Rose plucken laten."</l>
<l>Suete Onfaen was al bedocht,</l>
<l>Hem was sijn evelmoet gesocht,</l>
<l>Ende seide: "Gi vrouwen, ic doet gerne;</l>
<l>Sonder tonseggene ente werne</l>
<l>14175 Mach hise plucken op die stede,</l>
<l>Want wie sijn heimelic hier bede."</l>
<l>Doe dankede hem die minnere sere</l>
<l>Met Goede, onsen lieven here,</l>
<l>Ende nam doe scarpe ende bordoen,</l>
<l>14180 Alse die gene die wilt doen</l>
<l>Sine bedevart, ende quiten sciere</l>
<l>Sinen wech in die maisire;</l>
<l>Ende droech met hem dien selven staf</l>
<l>Ende die scarpe, die hem gaf</l>
<l>14185 Nature, die hare wel verstaet,</l>
<l>Van enen velle ende sonder naet.</l>
<l>Die scarpe en was oec niet te waren</l>
<l>Idel, want daer binnen waren</l>
<l>Twee welgemaecte hamerkine,</l>
<l>14190 Die Nature hadde sonder pine</l>
<l>Gemaect ende heme gegeven,</l>
<l>Dies hi hare dankede al sijn leven;</l>
<l>Want hi verstoet, dat hire met soude</l>
<l>Beslaen sine paerde, als hi woude,</l>
<l>14195 Alse hi dickent dede inden jare.</l>
<l>Hine hadde so wel ludende snare</l>
<l><edition n="240"/>Op sine sytole noch op sine harpe,</l>
<l>Die hi hadde liever dan sine scarpe.</l>
<l>Nature hadde hem groet ere gedaen,</l>
<l>14200 Die hem selke wapine dede ontfaen,</l>
<l>Ende leerde hem dien us ende dien sede,</l>
<l>Dat hire was goet wercman mede,</l>
<l>Dies hi dancte ter meneger uren</l>
<l>Van diere gichten diere Naturen;</l>
<l>14205 Want hi hadder dicke raste bi</l>
<l>Ter meneger stat, al daer hi</l>
<l>Heimelike woude gaen</l>
<l>Dien wech, dien hi hadde bestaen.</l>
<l>Sijn bordoen hi te stekene plach</l>
<l>14210 In die gracht, daer hi nine sach,</l>
<l>Om te versoekene dat gewat.</l>
<l>Dan was hi versekert, dat</l>
<l>Hi daer niet verleggen en soude,</l>
<l>Alse hi daer binnen varen woude.</l>
<l>14215 Nochtan en was niet sijn bordoen</l>
<l>Also lanc, dat hijt gedoen</l>
<l>Noch gesteken conde te gronde,</l>
<l>Dat hi den bodem vinden conde.</l>
<l>Mar hoe hi vort altoes gevart,</l>
<l>14220 Willic swigen, mar van sine vart</l>
<l>Sallic u seggen al sine gedachte.</l>
<l>Thaernasch, dat hi met hem brachte,</l>
<l>Pensedi dat hi striken soude</l>
<l>Ane dat helichdoem menichfoude.</l>
<l>14225 So lange ginc hi harentare,</l>
<l>Dat hi tusscen tween pilaren</l>
<l>Quam gaende, alse een degen cone,</l>
<l>Met sinen groeten stiven bordoene,</l>
<l>Ende knielde neder ten beelde wart,</l>
<l>14230 Alse die gene die sere begert</l>
<l>Vor thelichdoem tsprekene sine bedinge</l>
<l>Met groter devotie sonderlinge.</l>
<l>Dat helichdoem was gevallen neder</l>
<l>Van groter hitten, want tweder</l>
<l>14235 Dat vier en conste gestaen,</l>
<l>Hen moeste te neder vallen saen.</l>
<l>Alse die pelegrime dat sach,</l>
<l>Dat thelichdoem ter erden lach,</l>
<l>Doe trac hi al stillekine</l>
<l>14240 Achter weder die gordine,</l>
<l>Ende dranc ane dat helichdoem vaste,</l>
<l>Dat hem dede grote raste,</l>
<l>Ende cusset met groten devotione,</l>
<l>Ende stact met sinen stiven bordone,</l>
<l>14245 Daer die scarpe hinc achter ane,</l>
<l>Op die maisiere. Met goeden wane</l>
<l>Haddire gerne in vloechs gescoten;</l>
<l>Maer hi moeste dickent herstoten,</l>
<l>Om dat hem harentare ontfloe.</l>
<l>14250 Sone conster niet in comen soe;</l>
<l>Want een palais vant hire oec vore,</l>
<l>Dat versekert hadde die dore,</l>
<l>Dies hi gevoelde ende niet en sach;</l>
<l>Want van op dien irsten dach</l>
<l>14255 Dat die maisiere was gefondert,</l>
<l>Was si van binnen soe gordert</l>
<l>Tote harde nalics biden borde,</l>
<l><edition n="241"/>Daer die minnare sere op borde.</l>
<l>Starkelike ginc hi assaellieren,</l>
<l>14260 Ende dicke hurten ende dicke faellieren.</l>
<l>Die dat hustin hadde wel gesien,</l>
<l>Ende hem hadde gedacht van dien,</l>
<l>Hoe Hercules woude Calcuse verslaen,</l>
<l>Die III warf vor sine porte ginc staen,</l>
<l>14265 Ende III warf dat hise assaellierde,</l>
<l>Ende III warf hurte, ende III warf faellierde;</l>
<l>Ende III warf ginc hi sitten neder</l>
<l>Van moetheden, om te hebbene weder</l>
<l>Sijn adem, dien hi hadde verloren.</l>
<l>14270 Mar die minnare alse te voren,</l>
<l>Die op die maisiere lach ende vacht</l>
<l>Met algader sire cracht,</l>
<l>Dat hem overal dat sweet</l>
<l>Liep uten live wel gereet,</l>
<l>14275 Hi was alse moede, sijt seker des,</l>
<l>Ochte moeder vele dan Hercules.</l>
<l>So lange hurti, dat hi vant</l>
<l>Enen nauwen pat te hant,</l>
<l>Al daer hi waent wel comen binnen;</l>
<l>14280 Maer hi moet tpalais ontginnen.</l>
<l>Bi desen selven pade allene,</l>
<l>Die so nauwe was ende soe clene,</l>
<l>Die passage hi daer sochte.</l>
<l>Met aldien dat hi vermochte</l>
<l>14285 Brac hi tpalais, hi was soe coene;</l>
<l>Met sinen starken stiven bordoene</l>
<l>So warp hi hem selven in die maisiere,</l>
<l>Daer dincomen was nauwe ende diere;</l>
<l>Nochtan soe was hem ongereet</l>
<l>14290 Al integane, dat was hem leet.</l>
<l>Doch croet hi ende hurte alsoe lange,</l>
<l>Dat dbordoen al in ginc bi bedwange,</l>
<l>Mar die scarpe daer buten bleef,</l>
<l>Daer hi met dbordoen in dreef,</l>
<l>14295 Ende metten tween hamerkinen,</l>
<l>Dat in ginc met groter pinen:</l>
<l>Soe inge was die pas te waren,</l>
<l>Om datter niemene en was gevaren</l>
<l>Te voren dan hi almoeder ene;</l>
<l>14300 Maer hi en weet, ocht men en gene</l>
<l>Iemen els sint vordeel dede,</l>
<l>Gelijc heme op hoveschede,</l>
<l><edition n="242"/>Dies hi niet hadde geloven moegen,</l>
<l>Al hadde hijt gesien met ogen;</l>
<l>14305 Want die dinc, diemen begert</l>
<l>Ende harde lief heeft ende wert,</l>
<l>Sone mestroutmen lichtelike niet,</l>
<l>Al eest datmenre blame an siet.</l>
<l>Maer doch so was hi seker wel,</l>
<l>14310 Dattene te voren niemenne el</l>
<l>En hadde geslagen daer den pat,</l>
<l>Dan hi allene tier selver stat.</l>
<l>Daer en was andre intraie engene,</l>
<l>Dan die selve al moeder ene,</l>
<l>14315 Daermen te poente af mochte doen</l>
<l>Van sinen stele dien bottoen.</l>
<l>Nu mogedi horen ende verstaen,</l>
<l>Hoe hi den rosenknop ginc bestaen,</l>
<l>Doe hine hadde na sijn begeren.</l>
<l>14320 Dat gijt wet, en mach niet deren,</l>
<l>Ocht gijs noch iet hadt te doene.</l>
<l>Alst coemt inden sueten saisone,</l>
<l>Dat gi knapen wilt plucken gaen</l>
<l>Cnoppen ende rosen, die scone staen,</l>
<l>14325 Ic rade u dat gise so behendelike leest,</l>
<l>Dat gi niet bedroegen en weest.</l>
<l>Doet alse gi hier moeget horen,</l>
<l>Opdat gijs bat nine cont te voren;</l>
<l>Ende condijt niet, so doet u wisen,</l>
<l>14330 Dat lovic wel ende prise.</l>
<l>Die minnare, die bedwongen lach</l>
<l>Ane die rosere, soe vasts mach,</l>
<l>Hi mochte sine hant nu steken op</l>
<l>Dore die telger tote ane dien knop.</l>
<l>14335 Doe bat hem vriendelic Suete Onfaen,</l>
<l>Dat daer niet en worde gedaen</l>
<l>Oudtrage engene noch overdaet.</l>
<l>Die minnare hadde wel dien raet,</l>
<l>Dat hijt geloefde harde vaste,</l>
<l>14340 Om hem te doene meerre raste.</l>
<l>Binnen den middel soe nam hi</l>
<l>Dien roselere, ende dwanker hem bi</l>
<l>Ende begonste die telgre ruren,</l>
<l>Ende scudde ende hudste sonder mesfuren</l>
<l>14345 Die telgre, dat si braken niet;</l>
<l>Mar hine conde gelaten iet,</l>
<l>Hine moeste die scurse een lettel ontginnen;</l>
<l>Want hine hadde anders moegen winnen</l>
<l>Vander Rosen sijn gerief,</l>
<l>14350 Die hi so wart hadde ende so lief.</l>
<l>Soe verre gevort, geloves mi,</l>
<l>Een luttel saeds so sturte hi,</l>
<l>Doe hi den cnop hadde ontaen,</l>
<l>Ende daer binnen was gegaen;</l>
<l>14355 Om die bladere omme te keerne</l>
<l>Ende dien wech daer in te leerne,</l>
<l>Ende die pade recht ende cromme,</l>
<l>Ginc hi cherken binnen al omme.</l>
<l>Hi dede mingen daer die sade</l>
<l>14360 Soe, men hadse met genen rade</l>
<l>Noch met lusten gesceden weder;</l>
<l>Maer die cnop hi was neder</l>
<l><edition n="243"/>Gevallen daer int scone gras,</l>
<l>Die weec ende moru was.</l>
<l>14365 Dien upende hi ende wijdde mede:</l>
<l>Dit was al dat hi mesdede,</l>
<l>Ende voer daer alsoe met listen,</l>
<l>Dat hijs hem ondanc niet en wiste,</l>
<l>Noch daertoe geen arch en pensede,</l>
<l>14370 Alse die gene die hem nine vensede,</l>
<l>Ende geduechden hem lude ende stille</l>
<l>Algader te done sinen wille.</l>
<l>Mar doch clagedi blodelike,</l>
<l>Ende seide te hem al die gelike</l>
<l>14375 Met enen nedren sachten woerde,</l>
<l>Dat hi gebroeken hadde vorwoerde,</l>
<l>Ende overdaet ane hem gedaen,</l>
<l>Daer hi te sere met hadde mesdaen,</l>
<l>Ende dies hi sere ware tongemake.</l>
<l>14380 Nochtan, hoe sere hi clagede die sake,</l>
<l>Hi lietene plucken alte gadre</l>
<l>Rosen, telgen, blomen ende bladren,</l>
<l>Ende alle te sinen wille leggen,</l>
<l>Sonder enich wederseggen.</l>
<l>14385 Doe hi hem sach in desen staet</l>
<l>Ende in alsoe hoegen graet,</l>
<l>So dankede hi in allen sinnen</l>
<l>Venuse ende dien God van Minnen,</l>
<l>Ende alle sinen baronen mede,</l>
<l>14390 Ende sprac sine gracie daer ter stede</l>
<l>Met cussene harde vriendelike.</l>
<l>Hem en gedachte niet sekerlike</l>
<l>Van Redenen, die hare pine verloes,</l>
<l>Diene plach te castiene altoes;</l>
<l>14395 Ende nemmer sone hebs Rijchede danc,</l>
<l>Die hem ontseide dien inganc</l>
<l>Van dien pade, dien si hoedde,</l>
<l>Die hare dies weges nine bevroedde,</l>
<l>Al daer hi es daer binnen comen,</l>
<l>14400 Ende heeft dien sconen cnop genomen;</l>
<l>Ja, ondancs ver Jalosien,</l>
<l>Die God moete vermaledien,</l>
<l>Dies si die rosen van dien minnaren</l>
<l>Altoes wilt hoeden ende bewaren.</l>
<l>14405 Te waren sine salse alsoe hoeden niet,</l>
<l>Het es so menich diere na spiet,</l>
<l>Ende oec dore hare en liet hijs niet,</l>
<l>Hine dede dat hare die Minne riet,</l>
<l>Ende plucte met joien harde groet</l>
<l>14410 Van dien rosere die Rose roet,</l>
<l>Die hi daer scone gewassen sach.</l>
<l>Ende ic ontspranc, ende doe wast dach.</l>
</text>
<!--</ENTRY>
--></TEI.2>
