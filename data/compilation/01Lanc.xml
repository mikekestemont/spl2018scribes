<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'><!-- internal INL dtd --><!ELEMENT b (#PCDATA)><!ELEMENT l (#PCDATA | b)*><!-- end of internal INL dtd -->]><TEI.2><!--<ENTRY id="i428"><teiHeader><fileDesc><titleStmt><title>Roman van Lancelot</title>
</titleStmt>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1350"/></interpGrp>
<interpGrp type="witnessYear_to"><interp value="1350"/></interpGrp>
<TITEL>Roman van Lancelot</TITEL>
<author>Onbekend</author>
<AARD>Rijm</AARD>
<BRON nr="K46">'s-Gravenhage, Koninklijke Bibliotheek, 129 A 10</BRON>
<DATUM>1300-1350</DATUM>
<OMVANG>36947 verzen</OMVANG>
<BRON.OPM>Het handschrift staat bekend als de zgn. Haagse Lancelot-codex. Deze bevat in totaal 2+241+2 bladen en per blad 3 kolommen. Het totaal aantal verzen bedraagt 87296. De Roman van Lancelot in de Haagse codex is gedeeltelijk overgeleverd en bevindt zich op fol. 1-99. De codex bevat achtereenvolgens: Boek II: het vervolg van de Roman van Lancelot (fol. 1-99, vs. 1-36947), Roman van Perchevael (fol. 100-115, vs. 36951-42546), Roman van Moriaen (fol. 116-128, vs. 42547-47262); Boek III: Queeste van den Grale (fol. 129-158vc, vs. 1-11160), Wrake van Ragisel (verkorte versie) (fol. 158vc-166, vs. 11161-14580), Roman van den riddere metter mouwen (verkorte versie) (fol. 167-177, vs. 14581-18602), Walewein ende Keye (fol. 178-187, vs. 18603-22270), Lanceloet en het hert met de witte voet (fol. 188-190rb, vs. 22271-23126), Roman van Torec (fol. 190rc-200, vs. 23127-26980); Boek IV: Arturs doet (fol. 201-238, vs. 1-13054). Boek I, met het begin van de Roman van Lancelot, is verloren gegaan.</BRON.OPM>
<EDITIE>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 1, 1-247.</EDITIE>
<STATUS>Kritisch</STATUS>
<BRONMNW>797</BRONMNW>
<BRONMNW>798 (ander handschrift)</BRONMNW>
<EDITIE.OPM>Er is gebruik gemaakt van de gedigitaliseerde versie van Jonckbloets uitgave die tot stand kwam aan de KU Nijmegen. Deze elektronische versie bevat enkele kleine verschillen met de editie van Jonckbloet. Niet overgenomen werden: het trema, het uitroepteken, de clausstreep en het commentaar "(sic)"; voorts springt de tekst nergens in. </EDITIE.OPM>
<BRONNEN>De Roman van Lancelot is gedeeltelijk overgeleverd in de zogenaamde Haagse Lancelot-codex. Verder zijn er van de tekst twee fragmenten overgeleverd, die mogelijk tot hetzelfde handschrift behoord hebben. Van deze twee fragmenten blijft er &eacute;&eacute;n buiten beschouwing ('s-Gravenhage, Koninklijke Bibliotheek, 75 H 58), omdat de tekst overeenkomt met Bk. II, vs. 27338-27733 in de Haagse Lancelot-codex (volgens de uitgave Jonckbloet (1846-1849)). De signaturen van de Haagse Lancelot-codex en het andere fragment, waarvan de tekst wel wordt aangeboden, zijn achtereenvolgens: - <x nr=K46>'s-Gravenhage, Koninklijke Bibliotheek, 129 A 10, fol. 1-99</x>
 - <x nr=K47>Brussel, Koninklijke Bibliotheek, II 115,3 (fragm.)</x>
</BRONNEN>
</fileDesc>
</teiHeader>
--><text>
<l><edition n="1"/><scribe id = "A"/>God, die makere es alre dinc,</l>
<l>Dat nie was of lijf ontfinc,</l>
<l>Die moet mi helpen in derre noet.</l>
<l>Maria, moedermaget goet,</l>
<l n="5">Staet mi bi in allen dingen</l>
<l>So dat ic te poente volbringen</l>
<l>Moete dit boec na sijn recht.</l>
<l>Hier voren hebbic u verplecht</l>
<l>Van vele scoenre avonturen;</l>
<l n="10">Mar wildi vort mit lesen duren</l>
<l>Ghi sult hier horen scone die ieesten</l>
<l>Bede van rouwen ende van feesten,</l>
<l>Van ridderscape groete daet,</l>
<l>Van selsieneheden menich baraet,</l>
<l n="15">Die dese partie hevet in:</l>
<l>Nu hort hier int begin.</l>
<l>Niet lange nadat doet was</l>
<l>Meliagant, als ic voren las,</l>
<l>Des conincs Bandemagus sone,</l>
<l n="20">Daer groet seer was om, na tgone</l>
<l>Voer Artur met geselscapen groet</l>
<l>Jaegen in een foreest van Kameloet,</l>
<l>.Viij. dage na Sinxenen. Daer oec waren</l>
<l>.Xij. gecroende coninge tuwaren,</l>
<l n="25">Die algader uptie ure</l>
<l>Lant hilden vanden coninc Arture.</l>
<l>Hen quamen vele dingen toe,</l>
<l>Dat niet te wonderne en was doe</l>
<l>Bider redenen dat noch doe niet</l>
<l n="30">Des conincs Arturs hof ne sciet,</l>
<l>Dat hi helt in Cornuwaelgen;</l>
<l>Geen edel man sonder faelgen</l>
<l>Ne was noch doe vandaer gesceden.</l>
<l>Die coninginne quam na gereden</l>
<l n="35">Met vrouwen ende met ioncfrouwen,</l>
<l>Diermen daer vele mochte scouwen;</l>
<l>Maer sine hadden doe al dare</l>
<l>Maer .iiij. ridders met hare.</l>
<l>Keye ende Sagramor dese twee</l>
<l n="40">Waeren met hare, ende noch mee</l>
<l>Dodineel die welde, dats drie:</l>
<l>Die vierde, alsict gescreven sie,</l>
<l>Was Lancelot van Lac, die gone</l>
<l>Was conincs Bans van Benewijc sone,</l>
<l n="45">Die vrome ridder was ende waert.</l>
<l>Daer was die sciltknecht in die vaert,</l>
<l>Die enen bracke vorde daer bi,</l>
<l>Ende was der coninginne, die si</l>
<l>Altoes met hare voren dede</l>
<l n="50">Waer si voer, telker stede,</l>
<l>Dore der vrouwen van Lac minne,</l>
<l>Diese gaf der coninginne.</l>
<l>Die coninginne entie vrouwen</l>
<l>Voren na die iachte scouwen,</l>
<l n="55">So dat si omtrent primetijt quamen</l>
<l>Gereden, dat si vernamen</l>
<l>Enen ridder comen te hen wart</l>
<l>Wel gewapent op een part,</l>
<l>Scilt om hals, spere in die hant,</l>
<l n="60">Helm op thoeft. Ende als hi vant</l>
<l>Die coninginne weendi sere.</l>
<l>Die coninginne groette den here,</l>
<l>Ende hi hare dat was clene,</l>
<l>Want hi niet ne mochte van wene</l>
<l n="65">Hare antworden openbaerlike;</l>
<l>Nochtan groette hise hovesscelike.</l>
<l>Ende die coninginne reet vort</l>
<l>Sonder meer te sprekene wort:</l>
<l>Ende doe si dus was verre voren</l>
<l n="70">Sloech hi na vaste met sporen,</l>
<l>Ende reet der coninginne bet nare</l>
<l>Ende sprac al wenende te hare:</l>
<l>"Vrouwe, neemt hier minen pant van al</l>
<l>Dat ic hebbe mesdaen of mesdoen sal</l>
<l n="75">Mijns ondanx." Ende sonder beide</l>
<l>Nam hise biden breidel ende seide:</l>
<l>"Vrouwe, ic va u, ende sonder waen</l>
<l>Ne mogedi mi niet lichte ontgaen."</l>
<l>Ende hi weende emmer toe.</l>
<l n="80">"Ridder, laet staen," seidsi doe.</l>
<l>"Ine [mach], vrouwe," antworde hi.</l>
<l>Doe seide Keye die daer was bi:</l>
<l>"Laet mire vrouwe varen, here,</l>
<l>Of gi sult ontgelden sere."</l>
<l n="85">Hi sprac: "Here Keye, ine laets niet,</l>
<l>En si datmi el ieman verbiet."</l>
<l>Keye trac tswert ende sprac daer nare:</l>
<l>"Ridder, doet uwe hant van hare</l>
<l>Ocht neen ic salse u af slaen."</l>
<l n="90">Die ridder sprac tote Keyen saen:</l>
<l>"Wine sullen onder ons beiden,</l>
<l>Here Keye, niet moegen sceiden</l>
<l>Gine moet ioesteren hier iegen mi."</l>
<l>"Daer mickic clene op," seide hi,</l>
<l n="95">"Gine sult die irste niet wesen,</l>
<l>Ic hebbe geioesteert vor desen."</l>
<l>Si begonsten doe met sporen nopen</l>
<l>Die orse, ende onderlinge loepen</l>
<l>Met groter vart, ende onderstaken</l>
<l n="100">Hem so, dattie scilde braken.</l>
<l>Keye brac sijn spere doe,</l>
<l>Maer die ridder staken soe,</l>
<l>Dat hine droech ter erde</l>
<l>Achterwart van sinen parde.</l>
<l n="105">Alse Sagrimor dat hadde versien</l>
<l><edition n="2"/>Hi reet opten riddre mettien,</l>
<l>Ende die ridder weder te hem wert;</l>
<l>Ende quamen met so [groter] vart,</l>
<l>Dat si hem so onderstaken</l>
<l n="110">Dattie vaste scilde braken,</l>
<l>So dat des ridders scilt spleet</l>
<l>Ende die halsberch scoerde gereet;</l>
<l>Maer hine wart niet gewont,</l>
<l>Ende Sagrimor was tier stont</l>
<l n="115">Gesteken so dat hi ter erde</l>
<l>Vallen moeste vanden perde,</l>
<l>Ende die ridder over hem reet</l>
<l>Metten perde. Also als hi leet</l>
<l>Hets wonder dat hem niet ne brac</l>
<l n="120">Therte dat in sinen buec stac.</l>
<l>Des was die coninginne gram</l>
<l>Als si hare ridders dus vernam,</l>
<l>Datse bi sire manlijchede</l>
<l>Een ridder allene onder dede.</l>
<l n="125">Doe wert erre Dodineel</l>
<l>Om sire gesellen achterdeel.</l>
<l>H[i se]ide: "Dese ridder, sonder waen,</l>
<l>Hevet sine ioeste wel gedaen,</l>
<l>Ic moet oec emmer iegen dien</l>
<l n="130">Joesteren, watter af mach geschien."</l>
<l>Hi hadde liever datmen af stake</l>
<l>Dan hi liete te doene wrake</l>
<l>Dan sinen gesellen na sine macht.</l>
<l>Si porreden beide met groter cracht,</l>
<l n="135">Ende onderreden hen tien tide,</l>
<l>Ende onderstaken hen met nide</l>
<l>So dat hare scilden braken</l>
<l>Vanden steken, die si staken,</l>
<l>Ende haer halsberge niet geduren</l>
<l n="140">Ne mochten sine moesten scuren.</l>
<l>Die ridder bleef in sijn gereide</l>
<l>Maer Doedineel viel upter heide</l>
<l>Vanden perde biden gemoete,</l>
<l>Daerne die ridder stac onsoete.</l>
<l n="145">Om dit was die coninginne</l>
<l>Harde drove in haeren sinne.</l>
<l>Vrouwen ende ioncfrouwen dreven mesbaer.</l>
<l>Si hadden doe om Lanceloete vaer;</l>
<l>Die coningin sprac: Ic bidde u,</l>
<l n="150">Here riddre, dat gi wech vaert nu,</l>
<l>Steecti den vierden af ic sal</l>
<l>Daer af droeven mijn leven al."</l>
<l>Hi seide: "Vrouwe, wats gesciet,</l>
<l>Ine mach henen keren niet</l>
<l n="155">Vore dat ic afgesteken si,</l>
<l>Of ic moet u leiden met mi."</l>
<l>Si sprac: "Ontfoerdi mi, sonder waen,</l>
<l>Ic sal mi van rouwen verslaen;</l>
<l>Ine begere te levene niet</l>
<l n="160">Dan voert meer, wats gesciet,</l>
<l>Langer in en gere maniere,</l>
<l>Werden si afgesteken alle viere."</l>
<l>Die ridder haelde ute metter vart</l>
<l>Om te comene te Lanceloete wart:</l>
<l n="165">Lancelot dede oec des gelike.</l>
<l>Doe quam daer gereden verdelike</l>
<l>Ene quene, die Lanceloete nam</l>
<l>Bi den breidele daer hi quam.</l>
<l>"Hout al stille," sprac die vrouwe,</l>
<l n="170">"Ende quyt u van ure trouwe."</l>
<l>"Wat trouwen?" antworde hi,</l>
<l>"Hebbedi mine trouwe?" "Jayic," sprac si,</l>
<l>"Gi sekert mi, sijt wel bedocht,</l>
<l>Daer gi den roeden ridder socht,</l>
<l n="175">Waer dat icken u wijsde dat gi,</l>
<l>Ende ics vermaende, soud gaen met mi.</l>
<l>Ic vermane u daer af nu:</l>
<l>Coemt met mi ende quitet u."</l>
<l>Lancelot antworde dus der quenen:</l>
<l n="180">"Vrouwe, vordi mi dus henen</l>
<l>Ic ware onteert ende keytive</l>
<l>Tallen dage van minen live,</l>
<l>Na dattie riddre ontbeit na mi."</l>
<l>"Ja," sprac die quenen, "ende ochte hi</l>
<l n="185">U verwint ende vaet ic ne sal dan</l>
<l>Gene macht op u hebben vort an."</l>
<l>Lancelot sprac: "Ic ne sal hier van desen,</l>
<l>Des hoepic, niet verwonnen wesen.</l>
<l>Nu biddic u om Gode, vrouwe,</l>
<l n="190">Ende omme mi van desen rouwe,</l>
<l>Ende mi van scanden te levreerne,</l>
<l>Ghevet mi nv orlof te ioesterne</l>
<l>Jegen den riddre ende respijt,</l>
<l>Ende gi so lange ontbijt."</l>
<l n="195">Si sprac dat daer geen verst en ware,</l>
<l>Maer dat [hi] te hans volgede hare.</l>
<l>Sone daede el niet dore mi?</l>
<l>Sprac hi. Si seide: neensi.</l>
<l>Doe seide hi: "Vaert voren dan,</l>
<l n="200">Ende ic sal u volgen an;</l>
<l>Maer sijt alle seker van desen,</l>
<l>Eer gi sult gereden wesen</l>
<l>Ene bogescote gi sult mi</l>
<l>Doet vinden." Doe sprac si: "Twi?"</l>
<l n="205">Bi sin selven sprac Lansloet:</l>
<l>"Ic hadde liever te sine doet</l>
<l>Dan ic sulke scande soude ontfaen</l>
<l>Alse gi mi wilt doen verstaen."</l>
<l>"Ic sal u laeten," sprac si, "ioesteren</l>
<l n="210">Jegen den ridder, wildi mi sweren</l>
<l>Dat gi mi sult volgen also saen</l>
<l>Alse die ioeste sal sijn gedaen."</l>
<l>"Jaic, vrouwe," antworde hi,</l>
<l>"Op dat ic met mi selven si."</l>
<l n="215">"Ic ne wils anders niet," sprac si doe.</l>
<l>Si was soe out wel daer toe</l>
<l>Van .LXX. iaeren, des geloeft,</l>
<l>Nochtan droech si enen cierkel op thoeft.</l>
<l>Dus begonsten si hen gereiden</l>
<l n="220">Om ioesteren onder hen beiden.</l>
<l>Si staeken onderlinge sulke steken</l>
<l>Dattie scilde moesten breken,</l>
<l>Ende die halsberge scuerden doe:</l>
<l>Die glavyen gingen int vleesch toe.</l>
<l n="225">Die ridder stac Lanceloete tien tiden</l>
<l>Metter glavie doer die siden,</l>
<l>Maer die glavie also liep,</l>
<l>Dattie wonde niet ne was diep;</l>
<l>Ende die glavie brac also</l>
<l n="230">Datter een stuc in die zide bleef doe,</l>
<l>So datter lettel af gebrac</l>
<l>Dat hine ter erden niet ne stac.</l>
<l>Lanceloet die hem gevoelde gewont</l>
<l>Stac den ridder soe tier stont,</l>
<l n="235">Dat hine doerstac tien tiden</l>
<l>Dat tyser bleec ter ander siden,</l>
<l>Ende hi viel ter erden doe.</l>
<l>Die quene quam thant daer toe</l>
<l>Ende sprac te Lanceloete ter stede:</l>
<l n="240">"Nu quijt uwe sekerhede."</l>
<l>Ende eer hi omme mochte gesien</l>
<l>Was si verre gereden in dien,</l>
<l>Ende hi volgede hare tien stonde</l>
<l>Sonder te besiene sine wonde,</l>
<l n="245">Ende sonder orlof te nemen an iemen.</l>
<l>Hi volgede, ende daer na sniemen</l>
<l>Sprac die coninginne Keyen toe:</l>
<l>"Vare nu Lanceloet verre alsoe</l>
<l>Metten trinsone inden lichame</l>
<l n="250">Hi saels hebben sulke mesquame,</l>
<l>Dat hire om sal sterven tuwaren."</l>
<l>Keye sprac: "Ic sal na hem varen,</l>
<l>Nochtan weet ic wel dat hi</l>
<l>Niet weder en sal willen keren dor mi."</l>
<l n="255">Die coninginne sprac: "Volgt hem an,</l>
<l><edition n="3"/>Ende of hijs noet hevet helpt hem dan."</l>
<l>Keye volgede Lanceloete saen.</l>
<l>Als hi ene half mile hadde gegaen</l>
<l>Sach hi dat Lanceloet met groter cracht</l>
<l n="260">In een dal iegen .ij. ridders vacht.</l>
<l>Daer waser .iij. maer Lansloet</l>
<l>Hadde den enen geslegen doet,</l>
<l>Ende die andere .ij. bracht hi soe,</l>
<l>Dat si te voet waeren doe;</l>
<l n="265">Ende Lanceloet was oec te voet,</l>
<l>Si hadden sijn pert geslegen doet.</l>
<l>Doe Keye dit hadde gesien</l>
<l>Doe wonderde hem sere van dien,</l>
<l>Ende seide dat al wel quam</l>
<l n="270">Wat dat Lanceloet ane nam</l>
<l>Te doene, dat hi sekerlike</l>
<l>Geluckich was in dit erderike.</l>
<l>Keye quam tote Lanceloete daer nare</l>
<l>Ende seide: "Mi heeft gesint hare</l>
<l n="275">Mijn vrouwe die coninginne nu,</l>
<l>Om te wetene hoet es met u.</l>
<l>Si waent dat gi nu sijt doet."</l>
<l>"Segt mire vrouwen," sprac Lanceloet,</l>
<l>"Dat ik en hebbe en gene dere,</l>
<l n="280">Ende ic metter ioncfrouwe vere;</l>
<l>Maer doet ten ridder sien, des biddic u,</l>
<l>Daer ic iegen ioesteerde nu,</l>
<l>Die gewont es, ocht genesen mach,</l>
<l>Want hi dinct mi heden dien dach</l>
<l n="285">Een der bester ridder wesen,</l>
<l>Daer ic noit eer iosterde vor desen."</l>
<l>"Wie waren die ridders," sprac Keye thant,</l>
<l>"Daer ic u iegen vechtende vant?"</l>
<l>"Ic ne weet," sprac Lanceloet, "maer si</l>
<l n="290">Bestonden in genen bossche mi.</l>
<l>Ic sl[oech] den irsten doet ter vart,</l>
<l>Dandre twee doden mijn part,</l>
<l>Ende Goddanc ic bens ontgaen,</l>
<l>Sine hebben mi geen arch gedaen."</l>
<l n="295">Keye beette ende woude doen</l>
<l>Ute Lanceloets side trensoen.</l>
<l>"Here ridder, laet gaen," sprac die quene,</l>
<l>"Daer sal noch tavont toe sien, ic wene,</l>
<l>Diere mee af weet dan gi doet.</l>
<l n="300">Keert weder, gine sijt daer toe niet vroet."</l>
<l>Lanceloet wildem setten ter vart:</l>
<l>Keye seide: "Here, neemt mijn part,</l>
<l>Gine zult niet gaen te voet van mi."</l>
<l>"Ic neemt gerne," antworde hi,</l>
<l n="305">"Ende gi sult danne te voet wesen."</l>
<l>Hi antworde: "Swiget van desen,</l>
<l>Ic sal wel gedoen." Lancelot sat</l>
<l>Op Keyes part ende doe bat</l>
<l>Heren Keyen te groetene sine vrouwen,</l>
<l n="310">Ende dat si dede met goeder trouwen</l>
<l>Te dien riddre nemen ware,</l>
<l>Dien hi gewont hadde sware.</l>
<l>Lanceloet volgede der quenen ter vart,</l>
<l>Ende Keye ginc ter coninginne wart,</l>
<l n="315">Ende alsi ende die waren met hare</l>
<l>Van haer comenne worden geware,</l>
<l>Ende saegen dat hi te voet was</l>
<l>Hem allen wonderde sere das.</l>
<l>Sagrimor vor iegen hem ter vart,</l>
<l n="320">Ende vragede hem om sijn part.</l>
<l>Hi seide: "Lanceloet voret en wech daer."</l>
<l>Ende hi seide der coninginne daer naer:</l>
<l>"Vrouwe, Lanceloet groet u bi mi,</l>
<l>Ende bidt u sere dat gi</l>
<l n="325">Ten gewonden riddre neemt ware."</l>
<l>"Hets wel gedaen," sprac si daer nare</l>
<l>Ende Keye wart geware doe</l>
<l>Dat hi ontwapent was; daer toe</l>
<l>Waren hem sine wonden gebonden</l>
<l n="330">Ende bereet, ende lach tien stonden</l>
<l>In ene wel bereide orsbare.</l>
<l>Ende die vrouwe ontboet daer nare</l>
<l>Datmen niemen gewage das,</l>
<l>Wie die gewonde riddre was,</l>
<l n="335">Noch wane hi quam: sine woude niet</l>
<l>Dat daer af niemen wiste iet.</l>
<l>Die coninginne voer na die dinc</l>
<l>Metter baren na den coninc,</l>
<l>Ende die orsbare was bedect</l>
<l n="340">Met dieren samite ende berect,</l>
<l>Ende daer boven geleit cruedt ende gras,</l>
<l>Dattoe versch ende groene was.</l>
<l>Si voeren so verre dat si quamen</l>
<l>Tere fonteinen, die hiet bi namen</l>
<l n="345">Der elfvinnen fonteinen; dat was bidien,</l>
<l>Datmense daer dickent hadde gesien,</l>
<l>Ende oec scone vrouwen; mare</l>
<l>Men mochte niet geweten tware</l>
<l>Daer af dat si hieten elfvinnen:</l>
<l n="350">Die lieden woenden inden bosch binnen.</l>
<l>Doe beetten si ter fonteinen daer.</l>
<l>Die coninginne sprac te Sagrimore daer naer:</l>
<l>"Het daede goet eten nu ter tijt."</l>
<l>"Hets waer, vrouwe," seidi, "hadden wijt."</l>
<l n="355">"Ghi moets ons beiagen," sprac si.</l>
<l>"Ine weet waer soeken," seide hi,</l>
<l>"Sonder te Mathamas hoven:</l>
<l>Hi woent anden bosch hier boven."</l>
<l>"Daer suldi beiagen," sprac si, "cleine,</l>
<l n="360">Ic wane hi in al die werelt gemeine</l>
<l>En genen man en haet mere</l>
<l>Dan den coninc minen here,"</l>
<l>Dodineel spraker toe doe saen:</l>
<l>"Entrouwen, te beter doet daer gaen,</l>
<l n="365">Ende wille daer Sagrimor varen</l>
<l>Ic vare met hem tuwaren;</l>
<l>Mijn vrouwe sal hier na ons biden."</l>
<l>"Ic wilt wel," sprac Sagrimor tien tiden.</l>
<l>Si porreden ende maecten hare vart</l>
<l n="370">Te Mathamas hove wart;</l>
<l>Maer si onthopeden beide doe</l>
<l>Omdat hen mesfiel also</l>
<l>Jegen den riddere onder hen beiden,</l>
<l>Die de coninginne woude wech leiden.</l>
<l n="375">Si quamen in een cleine padekin:</l>
<l>Doe si gereden hadden .i. lettelkin</l>
<l>Worden si geware das,</l>
<l>Dat een ridder, die wel gewapent was,</l>
<l>Vorden inganc van enen pawelgioene</l>
<l n="380">Up een part sat, ende die gone</l>
<l>Leende up sine glavye ende sanc</l>
<l>So clare dat al die bosch clanc.</l>
<l>Sagrimor seide: "Mi dunct des,</l>
<l>Dat dese wel te gemake es."</l>
<l n="385">"Hies wel welt," sprac Dodineel,</l>
<l>"Ende hi gelijcter na een deel."</l>
<l>Doe die riddre geware wart</l>
<l>Gereidde hi hem te ioesteerne ter vart.</l>
<l>"Geselle," sprac Sagrimor, "wi</l>
<l n="390">Moeten ioesteren dunket mi."</l>
<l>Dodineel seide: "Dat si met eeren,</l>
<l>Ic sal vor iegen hem ioesteren."</l>
<l>Sagrimor antworde also houde</l>
<l>Dat hi vore ioesteren woude.</l>
<l n="395">Sagrimor trac ten riddre wart.</l>
<l>Elc trac op andren met groter vart,</l>
<l>So dat si hen so onderstaken</l>
<l>Dat haerre beider glavyen braken.</l>
<l>Mettien quam daer ter steden</l>
<l n="400">Ene ioncfrouw up enen muel gereden.</l>
<l>Alsi den strijt hadde gesien</l>
<l>Quam si te Dodinele na dien.</l>
<l>Diese hovescelike groete daer:</l>
<l>"Goet moet u gescien," sprac si daer naer,</l>
<l n="405">"Ocht gi vanden bloeden ridders niet ne sijt,</l>
<l><edition n="4"/>Die niet ne dorren teneger tijt</l>
<l>Ene ioncfrouwe met hen geleiden."</l>
<l>Hi antworde sonder beiden:</l>
<l>"Ic en ben van dien niet, want hen es</l>
<l n="410">Negene ioncfrouwe, des sijt gewes,</l>
<l>In erderike ine soude hare</l>
<l>Dorren geleiden wart ware."</l>
<l>"Gine sout," antworde si, "bedi</l>
<l>Gine sult niet durren volgen mi</l>
<l n="415">Daer ic u leiden sal." Hi sprac doe:</l>
<l>"Ic sal, al wart ter hellen toe."</l>
<l>Doe voer si dapperlike van daer,</l>
<l>Ende Dodineel volgede haer naer,</l>
<l>Also dat si onder hem beden</l>
<l n="420">Sonder spraken te gader reden.</l>
<l>Nu laten wi dese tale staen,</l>
<l>Ende sullen spreken, sonder waen,</l>
<l>Van Sagrimorre daer wijt lieten ere</l>
<l>Ende vanden riddre, die vochten sere.</l>
<l n="425">Nu maect davonture cont</l>
<l>Dat Sagrimor vacht so lange stont</l>
<l>Jegen den ridder vanden pawelgioene</l>
<l>Dattie riddre bi dien doene</l>
<l>So moede was, dat hi niet mere</l>
<l n="430">Jegen Sagrimorre mochte doen were,</l>
<l>So dat hi inden bosch ontfloe,</l>
<l>Alse die anders en wiste waer toe.</l>
<l>Ende alse Sagrimor dochte</l>
<l>Dat hine herhalen niet ne mochte</l>
<l n="435">Doe liet hi dat volgen staen,</l>
<l>Ende sach om Dodinele saen.</l>
<l>Doe Dodineel daer niet ne was</l>
<l>Wonderde hem sere na das</l>
<l>Waer Dodineel wesen mochte,</l>
<l n="440">So dat hine al omme sochte.</l>
<l>Ende al ne vant hine niet nochtan</l>
<l>Pensedi dat hi soude varen dan</l>
<l>Te Mathamas hove wart.</l>
<l>Ende als hi was in die vart</l>
<l n="445">Quam gereden met groter spoet</l>
<l>Een van Arturs iageren in sijn gemoet,</l>
<l>Die was in sine scoudere tier stont</l>
<l>Ende in sijn hoeft sere gewont</l>
<l>Als hi Sagrimors wert geware</l>
<l n="450">Hi kindene de hant daer nare</l>
<l>Biden wapenen die hi droech,</l>
<l>Ende hi riep op hem genoech</l>
<l>Van also verren als hine sach sere:</l>
<l>"Hebt mijns genaden, lieve here."</l>
<l n="455">Sagrimor sprac te hem: "Waer bi</l>
<l>Vliestu so sere, sech mi?"</l>
<l>"Ic vlie, here, nu ter stont</l>
<l>Dore .ij. ridders, die mi hebben gewont,</l>
<l>Ende mi doeden willen daer toe."</l>
<l n="460">"Waer omme es dat?" sprac Sagrimor doe.</l>
<l>"Om enen brec, here, seiden si,</l>
<l>Die si vonden neven mi.</l>
<l>Om dat ic daer iegen sprac entrouwen</l>
<l>Hebben si mi gewont ende te blouwen."</l>
<l n="465">Sagrimor sprac: "Hebt genen vaer,</l>
<l>Mar leidt mi te hant daer."</l>
<l>Die iagere antworde te desen:</l>
<l>"Here, si sullen hier saen wesen."</l>
<l>Mettien sagen si ende vernamen</l>
<l n="470">Dat gene .ij. ridders op hen quamen.</l>
<l>Sagrimor riep op hen saen:</l>
<l>"Gi heren, laet dien brec staen</l>
<l>Gine voertene niewere hene alsoe,"</l>
<l>Si leverden enen sciltknecht doe</l>
<l n="475">Ende hetenen wech varen [son]der vresen,</l>
<l>Hi soude wel bescudt wesen</l>
<l>Vanden riddere die quam te hen wart;</l>
<l>Ende hi vordene wech ter vart.</l>
<l>Mettien ginc Sagrimor nopen</l>
<l n="480">Sijn ors met sporen ende quam gelopen</l>
<l>Op enen riddre, dien hi gaf</l>
<l>Enen slach dat hem thoeft viel af.</l>
<l>Alse die ander ridder dat sach</l>
<l>Sloech hi op Sagrimore enen slach</l>
<l n="485">Dat hi hem sloech een virendeel</l>
<l>Van sinen scilde, die was geheel.</l>
<l>Doe sloegen Sagrimor so weder,</l>
<l>Dat hi moeste ter erde neder.</l>
<l>Die derde quamer toe daer nare</l>
<l n="490">Ende sloech Sagrimorre so sware,</l>
<l>Dat hi nicken moeste wel herde</l>
<l>Opten hals van sinen perde.</l>
<l>Oec trac hine biden helme soe,</l>
<l>Dat hi[ne] bina ter erden warp doe.</l>
<l n="495">Maer Sagrimor hadde groete cracht,</l>
<l>Hi was vrome ende van groter macht,</l>
<l>Ende gaf hem sulken slach te handen,</l>
<l>Dat hine cloefde toten tanden,</l>
<l>Ende viel saen ter erden doet.</l>
<l n="500">Sagrimor liep met haesten groet</l>
<l>Toten andren ende seide</l>
<l>Hi soudene doet slaen sonder beide</l>
<l>Hine gave hem op ter vart.</l>
<l>Dander gaf hem op sijn zwart,</l>
<l n="505">Ende bat hem genaden mede.</l>
<l>Doe nam hine daer ter stede</l>
<l>Ende seide tote hem: "Gi moet mi</l>
<l>Te hant sekeren dat gi</l>
<l>Den brec weder gevet sonder letten,</l>
<l n="510">Ende dat gi u oec sult setten</l>
<l>Inden iagers genaden altoe."</l>
<l>Hi seide hi wilde doen alsoe:</l>
<l>Hi sach en mochte niet anders wesen.</l>
<l>Ende Sagrimor nam van desen</l>
<l n="515">Des ridders sekerhede, dat hi al</l>
<l>Dat hi hem visiert doen sal.</l>
<l>Daer na stac weder in sijn zwert</l>
<l>Sagrimor ende sat up sijn pert,</l>
<l>Ende quam in enen pat tien stonden,</l>
<l n="520">Daer so vele dorne stonden</l>
<l>Daer hi dore moeste riden al in een,</l>
<l>Dat bloedich worden sijns perts been.</l>
<l>Ende doe hi onder die dorne quam</l>
<l>Wart hi tornich ende gram</l>
<l n="525">Ende vloecte doe alle bede</l>
<l>Die dorne entie bramen mede.</l>
<l>Hi reet vort onlange tiden:</l>
<l>Daer sijn wech begonste widen</l>
<l>Daer sach hi een paeuwelgioen saen</l>
<l n="530">Onder ene eyke gericht staen,</l>
<l>Ende ten ingange van dien</l>
<l>Hevet hi enen leliken aen versien,</l>
<l>Die hem die lelijcste dochte wesen</l>
<l>Dien hi noit sach vor desen.</l>
<l n="535">Die aen hadde in die hant daer</l>
<l>Enen groeten stoc ende swaer.</l>
<l>Die naen bleef daer houdende doe.</l>
<l>Die naen quam daer thant toe</l>
<l>Ende sloech Sagrimors pert thant</l>
<l n="540">Metten stocke, dien hi hadde in die hant,</l>
<l>Vor thoeft. Sagrimor om dat</l>
<l>Was erre, want hi hadde gehat</l>
<l>Quaeden wech, ende seide: "Vlie, lelic quaet."</l>
<l>Ende die naen verhief ende slaet</l>
<l n="545">Metten stocke Sagrimors pert mettien</l>
<l>Vor thoeft dat viel duer sine knien.</l>
<l>Doe was Sagrimor so gram,</l>
<l>Dat hine met beide handen nam,</l>
<l>Dat hine soe ter erden stac,</l>
<l n="550">Dat hi wel na die herte brac.</l>
<l>Hi warpene also ter erde</l>
<l>Ende reet over hem metten perde.</l>
<l>Die naen riep lude hulpe doe.</l>
<l>Doe quamer ene ioncvrouwe toe,</l>
<l n="555">Die scoenste die Sagrimor voren dien</l>
<l><edition n="5"/>Noit met oegen hadde gesien,</l>
<l>Ende sprac tote Sagrimorre tier stede:</l>
<l>"Ay riddre, gine doet gene hoveschede</l>
<l>Dat gi hebt geproeft u cracht</l>
<l n="560">An enen minsche van so cleinre macht;</l>
<l>Ende weet dat wel, dat u van dien</l>
<l>Noch mochte herde wel messcien.</l>
<l>Hadt sijn here gesien, sonder waen,</l>
<l>Gine hadter niet hant an gedaen.</l>
<l n="565">Qualijc moet quaet ridder varen</l>
<l>Waer hi es, sonder sparen."</l>
<l>"Dat moete waer sijn," seide hi,</l>
<l>"Waer bi seggedi dat?" Doe seide si:</l>
<l>"Ic segt bi u; noit en dede, sonder waen,</l>
<l n="570">Vaeliant riddre dat gi hebt gedaen.</l>
<l>Ine sach noit so groete dorperhede</l>
<l>Alse gi hebt gedaen daer mede,</l>
<l>Dat gine dus hebt meshandelt nu.</l>
<l>Hadde hi also grote macht boven u</l>
<l n="575">Alse gi boven hem hebt, sijt seker van desen,</l>
<l>Gine hadt niet so coene gewesen</l>
<l>Dat gijs hadt genomen wrake."</l>
<l>"Segt uwen wille van deser sake,"</l>
<l>Sprac Sagrimor tote der ioncvrouwen,</l>
<l n="580">"Also moete mi God helpen, in goeder trouwen,</l>
<l>Ic hads wrake genomen hadt Lanceloet,</l>
<l>Hadt Walewein geweest, ocht hare genoet.</l>
<l>En belget u niet, des biddic u,</l>
<l>Ic bem gereet te beterne nu."</l>
<l n="585">"De bate ontseggic niet," sprac si.</l>
<l>Sagrimor begonste merken daer bi,</l>
<l>Ende wart geware ende sach na das</l>
<l>Dat si scone ende edel was,</l>
<l>Ende om die scoenheit van hare</l>
<l n="590">Seidi dat hi wel quaet ware</l>
<l>Sciede hi van hare sonder meer,</l>
<l>Hine versochtse van minnen eer.</l>
<l>Die ioncvrouwe ginc ten pawelgioene toe,</l>
<l>Ende hi ginc met hare alsoe.</l>
<l n="595">Doe hi ten pawelgioen quam</l>
<l>Wert hi geware ende vernam</l>
<l>Calogremante gevaen tien stonden,</l>
<l>Die geselle was vander tafelronden,</l>
<l>Ende lach in boyen gespannen daer.</l>
<l n="600">Sagrimor vragede hem daer naer</l>
<l>Wine gevaen hadde ende twi?</l>
<l>"Ic segt u, here," antworde hi,</l>
<l>"Heden vroech maecte sine vart</l>
<l>Mijn here die coninc te bossche wart</l>
<l n="605">Om dat hire in iaegen soude,</l>
<l>Ende ic ne porrede also houde</l>
<l>Alse mijn here die coninc dede,</l>
<l>Ende ic quam allene hier ter stede,</l>
<l>Daer ic dese ioncvrouwe doe vant,</l>
<l n="610">Ende soe hadde in hare hant</l>
<l>Enen yvoren horen ende dare</l>
<l>Vragede si och ic so coene ware</l>
<l>Dat ic den horen blasen dorste.</l>
<l>Ic seide: iay ic, ende sonder vorste</l>
<l n="615">Gaf so mi den horen in die hant,</l>
<l>Ende ic bliesene sere thant.</l>
<l>.IJ. gewapende ridders quamen</l>
<l>Cortelike ende namen</l>
<l>Mi, die wel macht hadden das,</l>
<l n="620">Want ic ongewapent was,</l>
<l>Ende leiden mi, alse gi siet, ter stede."</l>
<l>Sagrimor seide dat was dorperhede,</l>
<l>"Ende waendic dat iemen comen soude,</l>
<l>Ic soude den horen blasen houde."</l>
<l n="625">Dander sprac: "Si comen cortelike</l>
<l>Blasedi den horen, sekerlike."</l>
<l>Hi seide: "Dat sal ic sciere sien."</l>
<l>Ende hi nam den horen mettien</l>
<l>Ende deden luden also sere</l>
<l n="630">Alse hi mochte nembermere.</l>
<l>Doe sach hi onlange daer naer</l>
<l>Enen ridder comen daer</l>
<l>Met wapenen al bloet roet,</l>
<l>Ende maecte geruchte groet:</l>
<l n="635">"Entrouwen, ridder, so wee u,</l>
<l>Dat gi den horen blieset nu."</l>
<l>Sagrimor sach dat wesen moeste</l>
<l>Ende gereedde hem ter ioeste,</l>
<l>Ende dander dede tselve doe;</l>
<l n="640">Dus onderreden si hen also,</l>
<l>Dat elc andren stac ter erde,</l>
<l>Ende die lichame onder die perde.</l>
<l>Ende die riddre irst upstoet,</l>
<l>Die vrome was ende goet,</l>
<l n="645">Ende trac sijn zwert uten scoe.</l>
<l>Dat selve dede Sagrimor doe</l>
<l>Ende elc liep andren op tier tijt</l>
<l>So dat lange duerde die strijt.</l>
<l>Ende binnen dien quam daer ter steden</l>
<l n="650">Een gewapent riddre gereden,</l>
<l>Die nam die ioncvrouwe metter vart</l>
<l>Ende settese vor hem op sijn part.</l>
<l>Hi voretse met hem wech also,</l>
<l>Daer gene riddre sach altoe,</l>
<l n="655">Die iegen Sagrimorre street.</l>
<l>Doe die ioncvrouwe dus wech reet</l>
<l>Wart hi bevaen met droefheden</l>
<l>Ende spr[ac te] Sagrimorre tier steden:</l>
<l>"Ay, edel riddre, ic werpe mi nu</l>
<l n="660">In u genaden ende bidde u</l>
<l>Dat gi wilt laeten desen strijt,</l>
<l>Dat ic moege varen nu ter tijt</l>
<l>Naden ridder, die mine amie</l>
<l>Wech vort, daer hi an doet dorpernie."</l>
<l n="665">Sagrimor antworde doe:</l>
<l>"Ridder, ic wilt wel alsoe,</l>
<l>Ende wildi ic vare mede nu,</l>
<l>Ocht ic volge hem sonder u,</l>
<l>Ende prove wat ic mach doen.</l>
<l n="670">Ende blijft gi int pawelgioen</l>
<l>Ende neemt ten riddre ware</l>
<l>Die leget gevangen dare."</l>
<l>Hi seide: "Here, ic loeft wel."</l>
<l>Sagrimor sat up sijn part snel</l>
<l n="675">Ende reet den riddre vaste naer,</l>
<l>Ende vragede lieden die hi daer</l>
<l>Ontmoette ocht si hadden van dien</l>
<l>Riddre metter ioncfrouwen gesien?</l>
<l>Die lieden antworden: "Ja wi, here,</l>
<l n="680">Maer si reden harde sere,</l>
<l>Gine sultse in corten tiden</l>
<l>Niet wel moegen achter riden."</l>
<l>Dus reet Sagrimor metter vart</l>
<l>Dat hi des ridders geware wart</l>
<l n="685">Metter ioncfrouwe, als hem dochte,</l>
<l>Doe reet hi hem na wat hi mochte.</l>
<l>Op enen berch daer na hi quam.</l>
<l>Ende sach neder ende vernam</l>
<l>In enen sconen beemt ende groene</l>
<l n="690">Geslaegen staen .x. pawelgioene,</l>
<l>Daer ene scone fonteine bi stont.</l>
<l>An elc pawelgioen, doe ic u cont,</l>
<l>Hingen .iiij. scilde al recht,</l>
<l>Ende an elc stont .x. glavyen gerecht.</l>
<l n="695">Doe quam .i. ridder vort thant,</l>
<l>Scilt om hals ende spere in die hant,</l>
<l>Ende sprac tot hem: "Her ridder vri,</l>
<l>Gi moet ioesteren iegen mi."</l>
<l>Sagrimor en hadde glavye en gene,</l>
<l n="700">Maer die riddre gaf hem ene:</l>
<l>Ende uten pawelgioene qua[men] mettien</l>
<l>Wel .xxx. ridders om dit besien.</l>
<l>Sagrimor was drove als hijt sach,</l>
<l>Want hi hadde up dien dach</l>
<l n="705">Vele gevochten, sonder waen.</l>
<l><edition n="6"/>Doe reet die ridder op hem saen,</l>
<l>So dat hi sine glavie brac</l>
<l>Op Sagrimorre, diene weder stac</l>
<l>Dat hi viel ter erden neder.</l>
<l n="710">Sagrimor seide: "Sit op weder."</l>
<l>Doe vragede die ridder hem daer nare</l>
<l>Wat hi sochte ende wie hi ware.</l>
<l>Hi seide: "Ic ben van desen lande</l>
<l>Ende vare soeken nu te hande</l>
<l n="715">Enen riddre die vort ene ioncfrouwe."</l>
<l>Dander seide: "Bi mire trouwe,</l>
<l>Woudic ic berechte u nu."</l>
<l>Sagrimor seide: "Ic bids u."</l>
<l>"Ic saelt doen, wildi geven mi</l>
<l n="720">Dirste bede die ic sal bidden di."</l>
<l>Sagrimor sprac: "Ic wilt alsoe,"</l>
<l>Ende die riddre wisdem doe</l>
<l>Een pawelgioen, daer hi vinden mochte</l>
<l>Die ioncfrouwe die hi sochte;</l>
<l n="725">Ende [hi] voer ten pawelgioene thant,</l>
<l>Daer hi die ioncfrouwe etende vant</l>
<l>Met .iiij. ridders daer si bi sat.</l>
<l>Sagrimor sprac te hant na dat:</l>
<l>"Ioncfrouwe, wildi keren met mi?"</l>
<l n="730">"Iay ic, here," seit si, "bedi</l>
<l>Ic was hier bracht met onrechte nu."</l>
<l>Hi sprac: "Ic sal te rechte houden u."</l>
<l>Een ridder nam .i. mes in die hant,</l>
<l>Ende wouden daer met werpen thant.</l>
<l n="735">Doe sprac Sagrimor ter vart:</l>
<l>"Porredi u meer te mi wart</l>
<l>Ic sal u dat hoeft af slaen."</l>
<l>Hine liet daer bi niet, sonder waen,</l>
<l>Hine werpene metten messe soe,</l>
<l n="740">Dat hine daer mede wonde doe.</l>
<l>Doe Sagrimor gevoelde die wonde</l>
<l>Trac hi sijn swart uut tier stonde</l>
<l>Ende cloefde den genen thoeft daer mede.</l>
<l>Die gene viel doet daer ter stede.</l>
<l n="745">Die andre sprongen op mettien</l>
<l>Ende wouden om hare wapenen sien,</l>
<l>Maer Sagrimor liep iegen [hen] doe</l>
<l>Ende sloech den irsten riddre soe,</l>
<l>Die daer quam in sijn gemoet,</l>
<l n="750">Dat hem tswert in die herssene woet,</l>
<l>Ende hi viel neder doet ter erde.</l>
<l>Die andre vlouwen haerre verde.</l>
<l>Doe die gene gevlouwen waren</l>
<l>Nam hi die ioncfrouwe sonder sparen</l>
<l n="755">Ende deetse sitten op een part.</l>
<l>Doe vragede si hem ware wart</l>
<l>Hise geleiden soude toe?</l>
<l>Te haeren lieve, seid hi doe.</l>
<l>"Dat lovic wel," antworde si.</l>
<l n="760">Dus voren si wech si ende hi.</l>
<l>Hi besachtse wel na dien.</l>
<l>Si bequam hem wel int sien,</l>
<l>Ende haddene niet gesint op trouwe</l>
<l>Sijn geselle om die ioncfrouwe</l>
<l n="765">Hi hadse van minnen besocht saen;</l>
<l>Maer hi liet daer omme staen.</l>
<l>Dus quamen si gereden daer</l>
<l>Den .x. pawelgioene naer,</l>
<l>Daer Sagrimor doe hi daer leet</l>
<l n="770">Joesteerde iegen den riddre gereet,</l>
<l>Ende alsi dus daer waenden liden</l>
<l>Quamen .x. ridders daer tien tiden,</l>
<l>Die alle seiden sine lieten niet</l>
<l>Die ioncfrouwe voren. Als hi dit siet</l>
<l n="775">Vragede hi: "Waer omme?" Doe seiden si: "Des</l>
<l>Onse here wilt weten wie si es."</l>
<l>Sagrimor hevet hem vermeten</l>
<l>Dats hare here niet en sal weten.</l>
<l>Si seiden: "Wie sullent weten saen:</l>
<l n="780">Oft gi sult selve te hem gaen,</l>
<l>Ocht wie sultentse met crachte ter steden</l>
<l>U nemen ende vor hem leden."</l>
<l>Hi seide: "Gi mochtse nemen nu</l>
<l>Ne consticse niet bescermen iegen u,</l>
<l n="785">Maer gine sultse wech leden niet</l>
<l>Also lange alse ic leve, wats gesciet,</l>
<l>Nadien dat gijt met crachten vaet an."</l>
<l>Si seiden: "Wacht u iegen ons dan,</l>
<l>Gi moet vechten." Doe seide hi:</l>
<l n="790">"Ic sal daer iegen hoeden mi</l>
<l>Hi sette die ioncfrouwe neder doe</l>
<l>Sidi soe coene so coemt mi toe;</l>
<l>Al haddi noch .xv. man</l>
<l>Gine leedetse niewerinc nochtan</l>
<l n="795">Also lange als ic leve, en ware</l>
<l>Dat ic in vangnessen ware."</l>
<l>Een ridder quam tot hem daer nare</l>
<l>Ende vragede hem wie hi ware.</l>
<l>Hi seide dat hi van Arture quame.</l>
<l n="800">Doe vragede die gene om sine name:</l>
<l>Sagrimor antworde haestelike:</l>
<l>"Ic hete Sagrimor die wonderlike."</l>
<l>"U es gesciet al recht daer af,</l>
<l>Datmen u sulken toename gaf.</l>
<l n="805">Gi sijt wel wonderlijc, bi mire trouwe.</l>
<l>Dat gi wilt om dese ioncfrouwe</l>
<l>Jegen ons allen vechten nu."</l>
<l>Hi seide: "Ic sal vechten iegen u</l>
<l>Eer icse u ieweren late leden;</l>
<l n="810">Want een riddre hevet mi gebeden</l>
<l>Dat ic hem halen soude die ioncfrouwe</l>
<l>Ende icse hem bringen soude op trouwe,</l>
<l>So dat ic gereet te stervene bem</l>
<l>Ocht die ioncfrouwe te leverne hem."</l>
<l n="815">Sagrimor heeft comende versien</l>
<l>Enen gewapenden ridder mettien,</l>
<l>Met wapenen die gescakiert waren.</l>
<l>Die riddre pensede wel tuwaren</l>
<l>Na Sagrimors tale ende sinen doene</l>
<l n="820">Dat hi vrome riddre es ende coene,</l>
<l>Ende hi begonste oec sere na dien</l>
<l>Sagrimors scilt besien,</l>
<l>Dien hi te broken vant wel sere</l>
<l>Met swerden, met glavien in allen kere,</l>
<l n="825">Beide boven ende beneden;</l>
<l>Den halsberch gescoert te vele steden.</l>
<l>Hi sach dat hi bloedde oec sere:</l>
<l>Omdat prisede hine te mere.</l>
<l>Doe seidi: "Riddre, wildi</l>
<l n="830">Ocht ne wilt, nochtan suldi mi</l>
<l>Moeten laeten dese ioncfrouwe."</l>
<l>Hi antwordde: "Bi mire trouwe,</l>
<l>Dan sal bi minen wille niet sijn,</l>
<l>Ende ware die sake uwe ende mijn</l>
<l n="835">Ic ne liets hier heden mere."</l>
<l>"Dat suldi cortelike weten, here,"</l>
<l>Antworde di riddre, "ende oec suldi</l>
<l>Hier cortelike ioesteren iegen mi."</l>
<l>Sagrimor antworde: "Jegen u?</l>
<l n="840">Dit en es niet irstwaerf [nu]</l>
<l>Dat ic gejoesteert hebbe heden."</l>
<l>Doe dit die ridder sach ter steden,</l>
<l>Dat hi hem setten soude ter were</l>
<l>Sprac hi doe: "Nu willic, here,</l>
<l n="845">Eer wi vergaderen ic ende ghi</l>
<l>Weten hoe uwe name si."</l>
<l>"Sagrimor es die name mijn."</l>
<l>Dander sprac: "Wellecome moestu sijn.</l>
<l>Ic hebbe u te siene begert sere</l>
<l n="850">Boven allen mannen, here."</l>
<l>"Hoe es uwe name? dat segt mi."</l>
<l>"Brandalis" antworde hi.</l>
<l>"Ay here, hens man die levet</l>
<l>Die mi meer eeren gedaen hevet.</l>
<l n="855">Segt mi hoet met u es nu."</l>
<l><edition n="7"/>"Van minen doene en mochtic u</l>
<l>Niet dan wel seggen ten stonden."</l>
<l>"Ic bem blide dat ic u hebbe vonden,</l>
<l>Gi moet beeten ende gaen met mi</l>
<l n="860">In mijn pawelgioen." Doe seide hi:</l>
<l>"In mach, here, dat seggic u,</l>
<l>Ic moet dese vrouwe leden nu</l>
<l>Al tote haeren lieve, tuwaren,</l>
<l>Daer na tere ander stat varen."</l>
<l n="865">Dander seide: "Wats gesciet,</l>
<l>Dat ontseggen en help u niet.</l>
<l>Gi moet met mi bliven, sonder waen."</l>
<l>"Ine mach, al soude men mi sere slaen,</l>
<l>Want di coninginne na mi ontbijt</l>
<l n="870">Ter elvinnen borne nu ter tijt,</l>
<l>Ende ic micke tote hare te vaerne.</l>
<l>Ic daede anders dat gi wout gaerne.</l>
<l>En belget u niet, des biddic u,</l>
<l>Dat ic hier niet en blive nu."</l>
<l n="875">Brandalis gaf der ioncfrouwe een part</l>
<l>Ende sprac dus te Sagrimorre wart:</l>
<l>"Here, nu vart dan te Goede,</l>
<l>Ic ben altoes tuwen gebode."</l>
<l>Sagrimor dancte hem sere</l>
<l n="880">Ende sciet aldus vanden here.</l>
<l>Het was omtrent middach doe:</l>
<l>Te Mathamas huse reet hi toe.</l>
<l>Dat huus was starc ende hoge gestaen,</l>
<l>Ende wel besloeten, sonder waen,</l>
<l n="885">Met diepen grachten ende met muren:</l>
<l>Daer en was maer een inganc tier uren.</l>
<l>Sagrimor vor in na dien</l>
<l>Ende hevet die porte wel besien,</l>
<l>Ende reet in die zale thant,</l>
<l n="890">Daer hi Mathamase vant.</l>
<l>Ende sine ridders souden gaen</l>
<l>Sitten ten etene, sonder waen,</l>
<l>Maer si ontbeidden ende wouden weten</l>
<l>Wat hi meinde, eer si gingen eten.</l>
<l n="895">Hi quam te Mathamase doe</l>
<l>Ende sprac hem sonder groeten toe:</l>
<l>"Mijn vrouwe die coninginne ontbiet di</l>
<l>Dattu hare tetene sents, bi mi,</l>
<l>Ter elvinnen fonteinen: al dare</l>
<l n="900">Es si ende hare ioncfrouwen met hare."</l>
<l>Doe Mathamas dit hadde verstaen</l>
<l>Sprac hi tote Sagrimorre saen:</l>
<l>"Bi wies orlove quaemstu hier binnen</l>
<l>Nadattu best metter coninginnen?"</l>
<l n="905">"Bider coninginnen orlove," sprac hi,</l>
<l>"Quamic hier, want so bevaelt mi."</l>
<l>"Nu saltu cortelike wel sien</l>
<l>Hoe [si] di sal bescermen van dien."</l>
<l>Mathamas hiet sinen ridders saen</l>
<l n="910">Dat si ten wapenen souden vaen.</l>
<l>Si deden dat hare here hiet:</l>
<l>Ende alse Sagrimor dat siet</l>
<l>Reet hi te Mathamas[e] daer bi</l>
<l>Ende seide: "Wacht u iegen mi."</l>
<l n="915">Daerna trac hi sijn swert</l>
<l>Ende liep Mathamas[e] op ter vart,</l>
<l>Die thant ter cameren wert vloe</l>
<l>Ende sloeter hem binnen doe.</l>
<l>Mettien heeft Sagrimor vernomen</l>
<l n="920">.X. ridders gewapent comen;</l>
<l>Ende sloeten die dore vander zalen [toe]</l>
<l>Datter niemen uut ne mochte doe.</l>
<l>Doe sach wel Sagrimor, vor waer,</l>
<l>Dat hi dullike was comen daer,</l>
<l n="925">Ende hem beraus, sonder waen,</l>
<l>Dat hi die sotheit hadde gedaen;</l>
<l>Want hi mochte wel ontgaen wesen</l>
<l>Niet; bedi al was hi in vresen</l>
<l>Hine was niet versaget so sere</l>
<l n="930">Hine gereidde hem ter were.</l>
<l>Ende si liepen hem op ter stede</l>
<l>Met aexen ende met zwerden mede.</l>
<l>Si sloegen sijn pert doet dat hi</l>
<l>Te voet moeste staen daer bi.</l>
<l n="935">Doe ginc hi lenen an enen pilaer</l>
<l>Ende weerde hem stoutelike daer.</l>
<l>Hi sloech hen af aldaer ter stede</l>
<l>Beide scilt ende helme mede.</l>
<l>Hi sloech so vele ende stac</l>
<l n="940">Dat sijn swert ontwee brac.</l>
<l>Bedi ne wisti wat doen vort mere,</l>
<l>Bedi si lagen hem op so sere</l>
<l>Dat hi daer ware doet bleven</l>
<l>En haddi den pilaer niet beneven.</l>
<l n="945">Mathamas quam in die zale doe</l>
<l>Ende sprac Sagrimorre dus toe,</l>
<l>Dat hi hem op geven soude,</l>
<l>Dat hi noch niet doen ne woude.</l>
<l>"Si sullen di doeden," sprac Mathamas.</l>
<l n="950">Hi seide: "Ic gelove wel das</l>
<l>Dat sijt suleln doen, moegen si."</l>
<l>"Doestu minen raet," seide hi,</l>
<l>"Gi sult u op geven nu."</l>
<l>Hi antworde: "Ten minsten u</l>
<l n="955">Sone gevic mi niet op ter tijt,</l>
<l>Die mijns heren viant sijt."</l>
<l>Mathamas wart erre dan</l>
<l>Ende hiet vaste hem gaen an.</l>
<l>Doe Sagrimor dat hadde verstaen</l>
<l n="960">Liep hi tere cameredore saen,</l>
<l>Daer een scilt hinc, ende namen daer;</l>
<l>Ende ene aex nam hi daer naer,</l>
<l>Die hi in die camere vant.</l>
<l>Hi nam die aex in die hant,</l>
<l n="965">Ende sloeger enen daer soe wel,</l>
<l>Dat hi ter erden neder vel.</l>
<l>Een riddre vergaderde an hem doe,</l>
<l>Ende si ondertrocken hen soe,</l>
<l>Dat si beide met allen</l>
<l n="970">Ter erden moesten nedervallen.</l>
<l>Dander ridders liepen derwart.</l>
<l>Ende wouden doeden metter vart</l>
<l>Eer hi vandaer hi lach up quam:</l>
<l>Maer dat hen Mathamas benam,</l>
<l n="975">Dine dede nemen gevaen</l>
<l>Ende daerna leggen, sonder waen,</l>
<l>In eene gayole anden boengart,</l>
<l>Die scone was ende wel bewart</l>
<l>Met vasten yserinen traelgen</l>
<l n="980">Dat si niet en mochten faelgen.</l>
<l>Die gayole was gemaect soe,</l>
<l>Diere in was mochte sien altoe</l>
<l>Vandaer vort altemale</l>
<l>Die lieden die waren in dien zale.</l>
<l n="985">Ende so wie in die gayole lach</l>
<l>En at maer enewaerf op den dach</l>
<l>Borne ende broet dat men hem gaf.</l>
<l>Sagrimor hadde altoes daer af</l>
<l>Enen sede wiltijt dat hi</l>
<l n="990">In stride hadde geweest daer bi</l>
<l>Ende vercoelt daer af wart dan,</l>
<l>So quam hem groet honger an,</l>
<l>Dat hi met pinen behelt sine cracht:</l>
<l>Ende somtijt viel hi in onmacht.</l>
<l n="995">Dus lach hi daer in desen doene.</l>
<l>Hi hadde gevast toter none,</l>
<l>Ende lach van hongere drove ende gram,</l>
<l>So dat op die wile daer quam</l>
<l>Ene ioncfrouwe in dien boengart,</l>
<l n="1000">Die Sagrimors geware wart</l>
<l>Mathamas dochter; doe si sach</l>
<l>Dat hi in vangnessen lach</l>
<l>Vragede si hem wie hi ware.</l>
<l>Sagrimor antworde hare</l>
<l n="1005">Dat hi van Arturs hove was.</l>
<l><edition n="8"/>"Hoe es u name?" seide si na das.</l>
<l>"Ic bem Sagrimor genant."</l>
<l>Die ioncfrouwe seide thant:</l>
<l>"Ic hebbe horen spreken van u;</l>
<l n="1010">Mi es leet dat gi hier sit nu</l>
<l>Gevaen, bi mire trouwe."</l>
<l>Hi seide: "Waer bi es dat, ioncfrouwe?"</l>
<l>Si seide: "Ic segt u, wildijt weten:</l>
<l>Gine sult maer enewerf sdages eten,</l>
<l n="1015">Ende dat sal born ende broet wesen."</l>
<l>Si clagedene sere na desen,</l>
<l>Ende si wart doe geware das,</l>
<l>Dat hi een scone ridder was,</l>
<l>Want hi was van al erderike</l>
<l n="1020">Die scoenste een sekerlike.</l>
<l>Doe si een stuc hadde gestaen dare</l>
<l>Seide Sagrimor tote hare:</l>
<l>"Ic sterve van hongere, ioncfrouwe, nu."</l>
<l>"Hebbedi so groeten honger nu?"</l>
<l n="1025">"Jay ic, ic sterve sekerlike</l>
<l>En hebbic niet [te]tene haestelike."</l>
<l>"Here, beit daer een lettel mede."</l>
<l>Die ioncfrouwe ginc en wech gerede:</l>
<l>Si quam weder saen ende seide:</l>
<l n="1030">"Here, gi sult hier sonder beide...."</l>
<l>Hi vragede: "Wat saelt wesen?"</l>
<l>Ende si brachtem binnen desen</l>
<l>Tetene ende te drinkene een deel,</l>
<l>Broet ende enen capoen geheel</l>
<l n="1035">Ende enen pot met wine mede.</l>
<l>Doe at hi ernstelike ter stede.</l>
<l>Dus bleef hi liggende gevaen.</l>
<l>Alse die ioncfrouwe dat hevet verstaen,</l>
<l>Die hi met hem brachte dare,</l>
<l n="1040">Dat Sagrimor gevaen ware,</l>
<l>Dire ic hier te voren dede gewes,</l>
<l>Si was sere tongemake des,</l>
<l>Ende si voer van daer thant</l>
<l>Ter stat daer si hare lief vant.</l>
<l n="1045">Als haer lief geware wert das,</l>
<l>Dat si weder quam, hi was</l>
<l>Tirst dat hise hadde versien</l>
<l>Utermaten blide van dien,</l>
<l>Ende ontfincse herde wale.</l>
<l n="1050">Nu sal ic van hare die tale</l>
<l>Ende van Sagrimorre leggen neder,</l>
<l>Ende sal van Dodinele spreken weder,</l>
<l>Dien welden, die metter ioncfrouwe vart</l>
<l>Ende hine weet warewart.</l>
<l n="1055">Nu doet davonture verstaen</l>
<l>Dattie ioncfrouwe reet, sonder waen,</l>
<l>Ende Dodineel vaste met hare</l>
<l>So verre, dat si worden geware</l>
<l>Van enen riddre die quam daer</l>
<l n="1060">Wel gewapent, ende daer naer</l>
<l>Ene ioncfrouwe met hem eerlike</l>
<l>Met dieren gesmide ende rike.</l>
<l>Ende voer hen reet een naen</l>
<l>Cleine ende boecheus, sonder waen,</l>
<l n="1065">Ende so eyselijc int op sien,</l>
<l>Dat Dodinele wonderde van dien.</l>
<l>Dodineel groetene maer die naen</l>
<l>Ne antworde niet. Daerna saen</l>
<l>Troc die naen ter ioncfrouwen wart,</l>
<l n="1070">Ende namse biden scouderen ter vart</l>
<l>Ende woudse met crachte cussen mere.</l>
<l>So wert erre ende scaemde hare sere,</l>
<l>Ende si sloegen metter hant</l>
<l>Dat hi vanden perde int sant</l>
<l n="1075">Viel; ende seide: "Wech, vlie van mi,</l>
<l>Onnere moet hi hebben, die di</l>
<l>An enege ioncfrouwe die hant siet slaen."</l>
<l>Doe vragede die ridder saen</l>
<l>Wat si meinde die ioncfrouwe,</l>
<l n="1080">Dat si sinen naen hadde te blouwen.</l>
<l>Si antworde: "Ic deedt bedi</l>
<l>Dat te doene vogede mi;</l>
<l>Ic en achts niet al eist u leet."</l>
<l>Doe seide die ridder gereet:</l>
<l n="1085">"Soe wee u, dat gi spraect dit wort."</l>
<l>Hi was erre ende trac bet vort,</l>
<l>Ende stac metter glavye na hare.</l>
<l>Doe si des wart geware</l>
<l>So wincte so si best mochte,</l>
<l n="1090">So dat hise niet en gerochte.</l>
<l>Does Dodineel geware wart</l>
<l>Hi keerde die glavie te hem wart,</l>
<l>Ende seide te hem openbare</l>
<l>Dat hi een quaet ridder ware,</l>
<l n="1095">Een die quaetste dien hi vor dien</l>
<l>Noit niewerincs hadde gesien,</l>
<l>Ende datmen hem, sonder waen,</l>
<l>Met rechte soude sine hant afslaen,</l>
<l>Daer hi die ioncfrouwe mede</l>
<l n="1100">Woude steken daer ter stede.</l>
<l>Alse die riddre die wort vernam,</l>
<l>Die Dodineel sprac, wart hi gram</l>
<l>Ende seide: "Ic ne vant, noit man</l>
<l>Die mi dus dorperlike sprac an:</l>
<l n="1105">Gi mocht mi over quaet houden daer bi</l>
<l>Liet ic u keren dus van mi,</l>
<l>Gine kinnet mi anders eer wi</l>
<l>Scieden ic ende gi.</l>
<l>Ic ne segger niet meer toe nu</l>
<l n="1110">Anders dan ic ontsegge u.</l>
<l>Hoedt u, gi moet iegen mi striden."</l>
<l>Ende Didineel seide tselves tien tiden.</l>
<l>Si gereidden metter vart</l>
<l>Elc te comene tandren wart,</l>
<l n="1115">Ende sloegen sere met sporen doe,</l>
<l>Ende quamen elc op andren soe</l>
<l>Dat si hen so onderstaken</l>
<l>Dat haerre beider scilde braken.</l>
<l>Dodineel bleef in tgereide wel,</l>
<l n="1120">Maer die ander riddre vel</l>
<l>Ute sinen gereide doe met allen</l>
<l>Dat hem sijn hals craecte int vallen.</l>
<l>Dodineel beette ter erden saen,</l>
<l>Want hine tors niet woude bestaen.</l>
<l n="1125">Hi beval der ioncfrouwen sijn pert</l>
<l>Ende trac daer na uut sijn zwert</l>
<l>Ende ginc ten riddre, die op was,</l>
<l>Die hem sette ter were na das.</l>
<l>Hi decte hem metten scilde daer:</l>
<l n="1130">Dodineel gaf hem enen slach so zwaer,</l>
<l>Dattie scilt toten bocle spleet,</l>
<l>Ende hine mochte niet hebben gereet</l>
<l>Sijn zwert, dat inden scilde claf,</l>
<l>Dat hijt conde getrecken af.</l>
<l n="1135">Doe die riddre dit hadde versien</l>
<l>Warp hi den scilt wech mettien</l>
<l>Ende sloech op Dodinele daer nare</l>
<l>Groete slage ende zware,</l>
<l>Ende hi pensede wel dat hi</l>
<l n="1140">Hem niet en soude verweren daer bi</l>
<l>Dat hi verloren hadde sijn zwart;</l>
<l>Ende liep hem sere op ter vart,</l>
<l>Ende sloech op hem sere ende onsochte,</l>
<l>Waer dat hine geraken mochte.</l>
<l n="1145">Alse die joncfrouwe dit wart geware,</l>
<l>Die Dodinele brochte met hare,</l>
<l>Hare ontfarmts ende si</l>
<l>Begonste te weennen sere der bi.</l>
<l>Maer Dodineel, die vroet was</l>
<l n="1150">Van dien stucken, nam ware das:</l>
<l>Hi decte hem metten scilde saen</l>
<l>Ende liet den riddre op hem slaen</l>
<l>Tot dat hi was worden moede</l>
<l>Van slaegen ende verwermt van moede,</l>
<l n="1155">Ende daerna stac hine metten scilde</l>
<l><edition n="9"/>Dat hi, wilde ocht ne wilde,</l>
<l>Moeste ter erden vallen thanden,</l>
<l>Ende tswert vloech hem uten handen.</l>
<l>Ende Dodineel nam ter vart,</l>
<l n="1160">Dies te doene hadde, dat zwart.</l>
<l>Doe die riddre wert geware das,</l>
<l>Dat hi so onbewaret was</l>
<l>Liep hi te sinen scilde wert sere,</l>
<l>Dien hi wech geworpen hadde eere.</l>
<l n="1165">Ende doe hine soude heffen vander erde</l>
<l>Sloegen Dodineel so herde</l>
<l>Dat hi ter erden viel met allen.</l>
<l>Ende alsen Dodineel sach vallen</l>
<l>Spranc hi op hem te hant</l>
<l n="1170">Ende trac den helm af metter hant,</l>
<l>Ende warpen also verre daer</l>
<l>Alse hi mochte, wet vorwaer.</l>
<l>Die die gene geware wert das,</l>
<l>Dathi vanden helme verlost was</l>
<l n="1175">Spranc hi up ende nam ter vart</l>
<l>Den scilt, daer in stac Dodineels zwart.</l>
<l>Hi seide: "Mi es bat dant was eer,</l>
<l>Want mijn helm deerde mi meer</l>
<l>Dan hi mi halp," Doe ginc, sonder waen,</l>
<l n="1180">Dodineel vaste op hem slaen.</l>
<l>Hi decte hem so hi best mochte;</l>
<l>Maer Dodineel, diene versochte,</l>
<l>Hi sloech op hem menegen slach.</l>
<l>Aldus hi hem sere an lach</l>
<l n="1185">So dat hi hem lettel ocht niet</l>
<l>Van sinen scilde geheel liet.</l>
<l>Hi wincte dicke van vresen groet</l>
<l>Omdat sijn hoeft was bloet.</l>
<l>Dodineel brachte doe enen slach,</l>
<l n="1190">Ende alsen die ridder comen sach</l>
<l>Hine dorste ontbeiden ende trac weder,</l>
<l>Ende hi viel ter erden neder.</l>
<l>Dodineel spranc sonder beide</l>
<l>Op sinen lichame ende seide,</l>
<l n="1195">Hine gave hem op wel saen,</l>
<l>Dat hine thant soude doet slaen.</l>
<l>Die gene was sere vervart,</l>
<l>Ende gaf hem op sijn zwart,</l>
<l>Ende seide dat hi al doen soude</l>
<l n="1200">Dat hi hem bevelen woude.</l>
<l>Hi sekerde hem alsoe,</l>
<l>Ende Dodineel lietene doe,</l>
<l>Ende beval hem also houde</l>
<l>Dat hi te hant varen soude</l>
<l n="1205">Tot sire vrouwen der coninginnen</l>
<l>Ter fonteine van elvinnen,</l>
<l>"Ende geeft u hare daer gevaen</l>
<l>Van Dodineels halven, ende doet verstaen</l>
<l>Dat ic bi ere ioncfrouwe belet was</l>
<l n="1210">Dat ic niet voer te Mathamas.</l>
<l>Groetse mi, ende segt totien</l>
<l>Dat icse so ic irst mach sal sien."</l>
<l>Hi seide: "Ic salt doen, Godweet."</l>
<l>Ende Dodineel vragede hem gereet</l>
<l n="1215">Om sinen name eer hi sciet.</l>
<l>Hi seide dat hi Maroc hiet</l>
<l>Vander Ynsen roken, diemen seget</l>
<l>Dat tusschen Irlant ende Scollant leget.</l>
<l>Die riddre voer wech ende die ioncfrouwe</l>
<l n="1220">Met hem, die dreef groten rouwe.</l>
<l>Ende Dodineel obander side</l>
<l>Voer oec wech ten selven tide.</l>
<l>Ende die naen, dat suldi weten,</l>
<l>Was weder op sijn pert geseten,</l>
<l n="1225">Daerne die ioncfrouwe sloech af</l>
<l>Met enen slage, die si hem gaf.</l>
<l>Doe seide Dodineel ten naen:</l>
<l>"Hoe waerstu so coene, dattu doerste bestaen</l>
<l>Met crachte cussen hier vor mi</l>
<l n="1230">Dese ioncfrouwe?" Doe seide hi:</l>
<l>"Omdat mi mijn here hiet</l>
<l>Bi minen oegen dat ict en liete niet,</l>
<l>Ic ne custe vort alle dage</l>
<l>Al die ioncfrouwe die ic sage</l>
<l n="1235">In enichs ridders geleide wesen.</l>
<l>Ende ine dorst niet laeten bi desen;</l>
<l>Ne haddict oec niet gedaen</l>
<l>Mine oegen haddi uutgesteken saen.</l>
<l>Alst mi een ridder weder seide</l>
<l n="1240">Mijn here vachter iegen sonder beide</l>
<l>Tot dat hine onder dede;</l>
<l>Ende mijn here heeft oec mede</l>
<l>Binnen den iare, sonder waen,</l>
<l>Wel .xl. ridders onder gedaen,</l>
<l n="1245">Ende hine waende nembermere</l>
<l>Man hebben vonden, here,</l>
<l>Die iegen hem hadde moegen duren.</l>
<l>Ic hebbe u geseit nu ter uren</l>
<l>Dat ics weet: ic bidde u, here,</l>
<l n="1250">Dat nu u wille si dat ic kere."</l>
<l>Dodineel seide: "Vaer dire vaerde,</l>
<l>Ende groet mi die coninginne herde."</l>
<l>Maroc reet so dat hi vernam</l>
<l>Dat hi ter elvinnen borne quam,</l>
<l n="1255">Daer hi die coninginne vant.</l>
<l>Hi beette van sinen perde thant</l>
<l>Ende knielde daer na vor hare</l>
<l>Ende seide vor hare openbare:</l>
<l>"Vrouwe, ic ben hier comen nu</l>
<l n="1260">Van Dodineels halven tote u,</l>
<l>Die mi nu hier heeft gesent</l>
<l>In vangnessen op sulc covent,</l>
<l>Vrouwe, dat hi mi oec beval</l>
<l>Te doene u gebod van al."</l>
<l n="1265">Die coninginne ontfinc also</l>
<l>Dien riddre alse gevangen doe.</l>
<l>Nu swiget davonture van desen,</l>
<l>Ende vort sullen wi lesen</l>
<l>Hoe Lancelot noch voer henen</l>
<l n="1270">Volgende der ouder quenen.</l>
<l>Nu gewaget davonture das,</l>
<l>Dat Lancelot gesceden was</l>
<l>Van Keyen den drossate, die hem gaf</l>
<l>Sijn pert. Als hire sciet af</l>
<l n="1275">Hi volgede der quenen emmertoe,</l>
<l>Ende hi was tongemake</l>
<l>Vanden trinsone dat hem stac</l>
<l>Inden lichame; om dit ongemac</l>
<l>Sone liet hi niet sijn riden.</l>
<l n="1280">So ontmoet hi tien tiden</l>
<l>Enen riddre, die zwart was; maer hi</l>
<l>Was ongewapent daerbi,</l>
<l>Ende hi voerde, des geloeft,</l>
<l>An sijn gereide eens ridders hoeft,</l>
<l n="1285">Die niewinge was geslegen doet.</l>
<l>Hi groettene ende Lanceloet</l>
<l>Groettene weder, den goeden man;</l>
<l>Ende diegene sprac Lancelote an;</l>
<l>"Ic bidde u doer dies wille,</l>
<l n="1290">Die ghi meest mint lude of stille,</l>
<l>Hoe u name es seget mi."</l>
<l>"Lanceloet," antworde hi.</l>
<l>Hi seide: "Ic soeke u ter stonden."</l>
<l>Lanceloet seide: "Gi hebt mi vonden:</l>
<l n="1295">Wats u lief?" Dander antworde gaf:</l>
<l>"Ic wille dat gi u wapene doet af</l>
<l>Ende ghise mi geeft." Lanceloet sprac doe:</l>
<l>"Gine hebter mi niet bedreven toe,</l>
<l>Ende het ware grote scande</l>
<l n="1300">Voer ic ontwapent achter lande."</l>
<l>Dander seide: "Gi moet doen daer bi</l>
<l>Gi hebt also geloeft mi."</l>
<l>Lanceloet sprac: "Hebbict geloeft also?"</l>
<l>"Ja gi," sprac dander doe;</l>
<l n="1305">"Nu kindi mi niet." "Wie siedi dan?"</l>
<l><edition n="10"/>Sprac Lanceloet, Doe seide die man:</l>
<l>"Ic bem die gene die u tiaren</l>
<l>Die wapine gaf sonder sparen,</l>
<l>Doe gi ontwapent ende onbewart</l>
<l n="1310">Ten ingange van enen bossche wart,</l>
<l>Dienmen heet den bosch van .iiij. vresen,</l>
<l>Ende gi seit u hadden gewesen</l>
<l>U wapene gestolen; ende altoe</l>
<l>Sochti den roden riddre doe,</l>
<l n="1315">Die enen sciltknecht hadde gevaen</l>
<l>Int pawelgioen daer gi aet, sonder waen.</l>
<l>Ende gi geloeft daer bi</l>
<l>U wapene te gevene mi</l>
<l>Ter irster stat daer ic u vonde,</l>
<l n="1320">Op dat gi niet en vocht tier stonde.</l>
<l>Bi deser redene eysch ic u</l>
<l>Dat gi u wapene mi gevet nu."</l>
<l>Lanceloet dede met pinen af</l>
<l>Sine wapene, die hi hem gaf.</l>
<l n="1325">Ende doe Lanceloet ontwapent was</l>
<l>Wart die ridre geware das,</l>
<l>Dat Lanceloet sere bloedde doe</l>
<l>Beide voren ende achter toe.</l>
<l>Die riddre ginc hem wapenen daer</l>
<l n="1330">Ende vragede Lanceloete daer naer</l>
<l>Te wat steden hi varen soude.</l>
<l>Hi seide darne geleiden woude</l>
<l>Die ioncfrouwe. Doe seidi tot desen:</l>
<l>"Gi dinct mi tongemake wesen,</l>
<l n="1335">Wildi ic vare over u,</l>
<l>Ende gi sult weder keren nu?"</l>
<l>Die ioncfrouwe antworde hem dan:</l>
<l>"Ine wille niet sulken leitsman."</l>
<l>Mettien die riddre henen sciet,</l>
<l n="1340">Die Griffoen vanden quaden passe hiet.</l>
<l>Ende Lanceloet is wech gevaren</l>
<l>Metter quenen, hine wiste waren;</l>
<l>Maer si salne voren na desen</l>
<l>Daermenne sal der wonde genesen.</l>
<l n="1345">Ende Griffoen reet oec toten pleine</l>
<l>Daer in stont der elvinnen fonteyne,</l>
<l>Daer die coninginne entie hare laegen.</l>
<l>Ende als si den ridder comen saegen</l>
<l>Van vers waenden si van desen</l>
<l n="1350">Dat Lanceloet selve hadde gewesen,</l>
<l>Dies si waeren blide; mare</l>
<l>Als hi hen quam gereden bet nare</l>
<l>Worden si geware wel das,</l>
<l>Biden perde, dat Lanceloet niet en was.</l>
<l n="1355">Alse die coninginne thoeft heeft versien</l>
<l>An thersoen hangen si waende van dien</l>
<l>Dat Lanceloets hoeft hadde gewesen,</l>
<l>Ende si viel in onmacht van desen.</l>
<l>Tirst dat si bequam riep si</l>
<l n="1360">Lude: "Ach arme." ende seide: "Ay mi,</l>
<l>Nu es doet di blome sekerlike</l>
<l>Vanden ridderscepe van erderike."</l>
<l>Si seide: "Keye, volget hem na,</l>
<l>Ende wacht dat hi u niet ontga:</l>
<l n="1365">Dese gevaen riddre sal met gaen."</l>
<l>Dus volgeden si hem beden saen,</l>
<l>Ende doe die riddre wert geware</l>
<l>Dat si hem beden volgeden nare</l>
<l>Begonste hi hem thant te keerne</l>
<l n="1370">Ende setten iegen hen te weerne.</l>
<l>Hi stac int vergaderen ter erde</l>
<l>Den drossate met sinen perde,</l>
<l>Ende sloech den andren riddre soe,</l>
<l>Dat hem noet conste gehelpen doe</l>
<l n="1375">Scilt no halsberch, tswert ne woet</l>
<l>In sine herssene dat hi bleef doet.</l>
<l>Keye stont op na dit doen,</l>
<l>Ende doe hordene Griffoen</l>
<l>Metten voeten van sinen perde</l>
<l n="1380">Dat hi neder viel ter erde.</l>
<l>Doe hine dus ter erden sach</l>
<l>Hi namene daer hi lach</l>
<l>Ende warpene op sijn part,</l>
<l>Ende vordene te bosschewart.</l>
<l n="1385">In ene scone stat die hi daer</l>
<l>Staende hadde al openbaer</l>
<l>Daer leide hi Keyen in gevaen.</l>
<l>Nu laet hier af tale staen</l>
<l>Die avonture ende sal beginnen</l>
<l n="1390">Te sprekene vander coninginnen,</l>
<l>Die nu bleef om dese sake</l>
<l>Sere drove ende tongemake.</l>
<l>Davonture seget vander coninginnen</l>
<l>Dat si ter fonteynen vander elvinnen</l>
<l n="1395">Lange beidde om sien of dare</l>
<l>Ieman soude weder comen te hare</l>
<l>Vanden ridders; maer neent niet.</l>
<l>Si weende sere om dit verdriet,</l>
<l>Ende alle die ioncfrouwen mede</l>
<l n="1400">Dreven oec groete serichede.</l>
<l>Doe vragede die ridder iegen wien</l>
<l>Lanceloet hadde geioesteert vor dien</l>
<l>Waeromme si maecten sulc mesbaer.</l>
<l>Die coninginne seide hem daer naer:</l>
<l n="1405">"Hens geen wonder al sijn wi in droefheden,</l>
<l>Alse wi weten dat verloren es heden</l>
<l>Ende bedorven geheellike</l>
<l>Al dat ridderscap van erderike."</l>
<l>"Wie was dat?" die ridder sprac.</l>
<l n="1410">"Het was Lanceloet van Lac,</l>
<l>Die iegen u ioesteerde." Doe viel hi</l>
<l>In onmacht daer bi,</l>
<l>Ende hem ontbonden sine wonden,</l>
<l>Die bloedden sere tien stonden.</l>
<l n="1415">Die ioncfrouwen liepen thant toe</l>
<l>Ende holpen hem alle doe.</l>
<l>Doe hi vander onmacht bequam</l>
<l>Ende die coninginne vernam</l>
<l>Sijn seer vragede si openbare</l>
<l n="1420">Of hi wiste wie die ridder ware.</l>
<l>Hi seide: "Ic weet wel wie hi es</l>
<l>Ende kinnen. Soe sijt seker des,</l>
<l>Es hi doet, dat ic niet mere</l>
<l>Na hem te levene begere."</l>
<l n="1425">Nu laeten wi dit een lettel staen</l>
<l>Ende sullen die tale weder anevaen</l>
<l>Van Lanceloete daer hi van Griffone sciet</l>
<l>Als hi hem sine wapene liet.</l>
<l>Doe Lanceloet gesceden was</l>
<l n="1430">Van Griffone, als ic voren las,</l>
<l>Hi reet vaste aldus henen</l>
<l>Ende volgede der ouder quenen,</l>
<l>Maer dat was met pinen groet,</l>
<l>Want hi hadde geweest doet</l>
<l n="1435">Sonder twifel en hadde die wonden</l>
<l>Die quene niet so gestopt ende gebonden.</l>
<l>Omtrent none hebben si vernomen</l>
<l>Ene ioncfrouwe iegen hem comen,</l>
<l>Die op enen witten muel reet.</l>
<l n="1440">Si bleef stille houdende gereet</l>
<l>Als si Lanceloete sach; na desen</l>
<l>Seide si: "Wellecome moetti wesen.</l>
<l>Boven allen ridders van erderike</l>
<l>Ghi sijt die beste sekerlike."</l>
<l n="1445">Hi seide: "ioncfrouwe, God lone u,</l>
<l>Wat weetti wie ic ben nu?"</l>
<l>"Ic weet wel," seide si, "dat gi sijt</l>
<l>Mijn here Walewein, dat men nu ter tijt</l>
<l>U meer begeert, here, allene</l>
<l n="1450">Dan al die ridders gemene."</l>
<l>Hi seide: "Waer es dat, ioncfrouwe?"</l>
<l>Si seide: "Here, bi mire trouwe</l>
<l>Hets int lant van Strangore, daer men u</l>
<l>Boven alle mannen gerne sage nu;</l>
<l n="1455">Ende coemdi daer gi sult des</l>
<l><edition n="11"/>Wel vroet werden waer bi het es;</l>
<l>Maer so vele seggic u vor waer,</l>
<l>Datmen gene erdsce dinc daer</l>
<l>Begert so vele no so sere</l>
<l n="1460">Als u te siene daer, here."</l>
<l>Ende si sciet van Lanceloete doe</l>
<l>Sonder mere te seggene daer toe.</l>
<l>Ende Lanceloet entie quenen reden</l>
<l>So dat si quamen tere steden</l>
<l n="1465">Daer men groete feeste dede</l>
<l>Der quenen ende Lanceloete mede.</l>
<l>Die here vanden huus was tien tide</l>
<l>Beide drove ende blide:</l>
<l>Van Lanceloets comste was hi doe</l>
<l n="1470">Blide, ende ob ander side also</l>
<l>Was hi sire wonden drove.</l>
<l>Hine hadde niet gehadt sine behove,</l>
<l>Om dit was hi sijns in vresen</l>
<l>Dat hi niet wel soude genesen.</l>
<l n="1475">Niet bedi hine dorste dare</l>
<l>Niet toenen dat hi tonpeyse ware.</l>
<l>Nu laet ic Lanceloete tes ridders bliven</l>
<l>Metter quenen, ende sal u scriven</l>
<l>Van Dodinele ende doen u cont</l>
<l n="1480">Sine avonture nu ter stont.</l>
<l>Nu gewaget dauonture das,</l>
<l>Doe Dodineel gesceden was</l>
<l>Vanden riddre, dien hi sinde saen</l>
<l>Toter coninginnen gevaen,</l>
<l n="1485">Dat hi reet metter ioncfrouwe doe</l>
<l>Wel toter vespertijt toe.</l>
<l>Doe quam hi op ene diepe riviere:</l>
<l>Daer sach hi ene planke liggen sciere,</l>
<l>Daer men met pinen mochte overgaen.</l>
<l n="1490">Si was vreselijc, sonder waen.</l>
<l>Die ioncfrouwe beette metter vart</l>
<l>Ende bant an enen boem hare part</l>
<l>Dodineel vragede hare houde</l>
<l>Wat hi sinen perde doen soude?</l>
<l n="1495">"Gi sullet hier laeten," seide si doe</l>
<l>Ende Dodineel dede also.</l>
<l>Doe trac si ter planken wart,</l>
<l>Ende ginger over metter vart,</l>
<l>Alse die wel geleert hadde overgaen.</l>
<l n="1500">Ende si sprac te Dodinele saen</l>
<l>Dat hi hare volgen soude.</l>
<l>Ende hi ginc op die planke also houde</l>
<l>Die hem nauwe dochte wesen.</l>
<l>Hi ginger op met groter vresen,</l>
<l n="1505">Alse die niet geleert en hadde doe</l>
<l>Der over te gane; ende daer toe</l>
<l>Sach hi twater datter onder liep,</l>
<l>Dat groet, starc was, ende diep;</l>
<l>Nochtan was hi so niet vervart</l>
<l n="1510">Hine ginc vort metter vart</l>
<l>Toter helecht vander brucgen bi.</l>
<l>Ende als hire quam so was si</l>
<l>Soe cranc, dat also houde</l>
<l>Hem dochte dat si breken soude.</l>
<l n="1515">Hets waer, so boech oec sere mede,</l>
<l>Dattie swaerheit van sinen wapenen dede,</l>
<l>Die hi tien tiden hadde an;</l>
<l>Ende hem quam sulke vrese an,</l>
<l>Dat hi daer int water vel</l>
<l n="1520">Ende drancs so vele, dat hi wel</l>
<l>Waende spliten daer af thanden.</l>
<l>Hi gegreep die planken metten tanden;</l>
<l>Mettien heeft hi enen man versien</l>
<l>Ende Dodineel riep op hem mettien:</l>
<l n="1525">"Ay mi, nu biddic sere di</l>
<l>Dattu uten watre hulps mi."</l>
<l>"Here riddere," sprac die man daer nare,</l>
<l>"En welke duvel bracht u dare?</l>
<l>Waer af wildi u bewinden,</l>
<l n="1530">Waendi int water avonture vinden?"</l>
<l>Dodineel sprac: "Ic hebber vonden</l>
<l>Avonturen genoech nu ten stonden;</l>
<l>Maer vrient, om Gode, helpet mi,</l>
<l>Ne letter niet mede, des biddic di."</l>
<l n="1535">Die man seide: "Ine does niet.</l>
<l>Also alse gire in quaemt besiet</l>
<l>Dat gire ute coemt also."</l>
<l>Ende hi ginc sire verden doe</l>
<l>Ende liet Dodinele thant</l>
<l n="1540">In die vrese daer hine vant.</l>
<l>Alse Dodineel dit heeft versien,</l>
<l>Die sere in vresen was van dien,</l>
<l>Hi hem versterkte so in dien noet,</l>
<l>Dat hi hem uut warp van pinen groet</l>
<l n="1545">Te lande op ander side also,</l>
<l>Ende hi sach na die ioncfrouwe doe,</l>
<l>Die hem ontgaen was tier stonde.</l>
<l>Dodineel doe te gane begonde,</l>
<l>Ende quam in enen ingen ganc</l>
<l n="1550">Van enen bossche eer iet lanc,</l>
<l>Daer hi sach een cleine kasteelkijn staen,</l>
<l>Ende daer ute comen, sonder waen,</l>
<l>Enen gewapenden ridder, die doe</l>
<l>Dodinele aldus sprac toe:</l>
<l n="1555">"Gheeft u op of gi sijt doet."</l>
<l>Maer Dodineel was in sulker noet</l>
<l>Vanden watre ende so onsochte</l>
<l>Mesmaect, dat hi niet spreken mochte.</l>
<l>Als die ridder dit hadde versien</l>
<l n="1560">Trac hi hem of den helm; mettien</l>
<l>Leidine in vangnessen daer.</l>
<l>Ic latene in dogene liggen swaer</l>
<l>Ende sal spreken vort beginnen</l>
<l>Van Genevren coninginnen,</l>
<l n="1565">Die drove was utermaten.</l>
<l>Si heeft die fonteine gelaeten</l>
<l>Ende trac enwech met rouwen groet</l>
<l>Met haeren ioncfrouwen te Karmeloet.</l>
<l>Gi hebt wel gehort te voren</l>
<l n="1570">Hoe si hare ridders al heeft verloren,</l>
<l>Nu hort hier af die clage gerede</l>
<l>Ende van Lanceloete te sokene mede.</l>
<l>Der coninginnen Genovre quam mare</l>
<l>Dat Lanceloet verslegen ware.</l>
<l n="1575">Als si die niemare hadde verstaen</l>
<l>Ginc si in ene camere saen,</l>
<l>Daer Lanceloet te slapene plach.</l>
<l>Ende alsi Lanceloets bedde sach</l>
<l>Wart si met groten mesbare,</l>
<l n="1580">Hare selven treckende biden hare;</l>
<l>Ende weende ende dreef groete rouwe doe,</l>
<l>Ende seide dese worde toe:</l>
<l>"Ay edel riddre vercoren,</l>
<l>Gi plaecht te leggene hier te voren;</l>
<l n="1585">Gine mocht sterven nembermere</l>
<l>Ic en bolge mi te u wart sere,</l>
<l>Ende dat gi niet en mocht daer nare</l>
<l>Leven hoe dat anders met u ware.</l>
<l>Ay Lanceloet, meester ende here,</l>
<l n="1590">Boven allen ridders in elken kere,</l>
<l>Goedertieren meer dan enich man</l>
<l>Jegen die gene daer trouwe vont an."</l>
<l>Aldus clagede die coninginne</l>
<l>Om Lanceloete met droven sinne,</l>
<l n="1595">Ende seide wonder; ende meer hadde gedaen,</l>
<l>Maer dattie coninc int hof quam saen,</l>
<l>Die vander iacht quam tien tide</l>
<l>Wel in hogen ende blide.</l>
<l>Hine gemoette op dien dach niet</l>
<l n="1600">Datten mochte verswaeren iet.</l>
<l>Die coninc vragede om niemare,</l>
<l>Van Lanceloete tirst dat hi quam dare;</l>
<l>Ende men deedse hem also verstaen</l>
<l>Als sise int hof hadden ontfaen,</l>
<l n="1605">So datti coninginne tote hem quam,</l>
<l><edition n="12"/>Die hi ontboden hadde, al gram.</l>
<l>Hi vragede hare: "Wat hebdi?"</l>
<l>"Ine weet niet dan wel," seide si</l>
<l>"Gi doet." "Ine doe." Doe seide hi:</l>
<l n="1610">"Bider trouwen die gi sijt sculdech mi,</l>
<l>Segt mi, ic wilt weten ende horen.</l>
<l>"Here, gi hebt mi so besworen,</l>
<l>Ic segt u na dat gijt wilt weten,</l>
<l>Maer wi moeten tirst hebben geten."</l>
<l n="1615">Doe gingen si dwaen ende saeten</l>
<l>Altehant ter taflen ende aeten.</l>
<l>Alse die coninc Lanceloete gemiste</l>
<l>Ende hine daer binnen niet ne wiste</l>
<l>Hem wondrets ende was in vresen,</l>
<l n="1620">Ende tongemake waer hi mochte wesen,</l>
<l>Ende hadde vrese van ongevalle.</l>
<l>Ende als si geten hadden alle</l>
<l>Die coninc dede comen daer nare</l>
<l>Die coninginne ende seide tote hare:</l>
<l n="1625">"Dat ic u eermen ginc eten</l>
<l>Vragede dat willic nu weten."</l>
<l>"Nadien dat gijs vraget het sal u</l>
<l>Een ander seggen dan ic nu."</l>
<l>Hi sprac: "Ic wilt van u weten, vrouwe,</l>
<l n="1630">Om dat ic u bat betrouwe</l>
<l>Dan ic el enichgen minsche doe."</l>
<l>Si begonste hem te seggene doe:</l>
<l>"Here, alse wi onder ons lieden</l>
<l>Gi ende ic vorden bosch scieden</l>
<l n="1635">Reden wie so verre, dat op ons quam</l>
<l>Een gewapent riddre, die mi nam</l>
<l>Ende wilde wech voren sonder minen danc;</l>
<l>So dat Keye thant vort spranc</l>
<l>Ende ioesterde iegen hem daer.</l>
<l n="1640">Die ridder staken of, dats waer:</l>
<l>Hi reet iegen Sagrimorre doe</l>
<l>Ende iegen Dodinele daer toe,</l>
<l>Die hi beide gader af stac.</l>
<l>Doe ioesterde Lanceloet van Lac</l>
<l n="1645">Jegen hem, ende si onderstaken</l>
<l>Hem dat si hare vleesch braken.</l>
<l>Lanceloet staken af. Daer naer</l>
<l>Quam tote hem ene quene daer,</l>
<l>Daer hi mede moeste varen;</l>
<l n="1650">Ende ic sinde na hem tuwaren</l>
<l>Keyen den drossate also houde</l>
<l>Dat hi weder keren soude.</l>
<l>Ende hine wilde niet keren dan.</l>
<l>Ende wi volgeden u vort an,</l>
<l n="1655">Ende waenden u hebben vonden,</l>
<l>So dat wi quamen tien stonden</l>
<l>Ter elvinnen fonteine, doe seide</l>
<l>Sagrimor dat hi sonder beide</l>
<l>Ons tetene soude halen doe,</l>
<l n="1660">Ende Dodineel seide alsoe.</l>
<l>Ende si voeren dat ic van hare</l>
<l>Noit sinder en horde niemare,</l>
<l>Sonder dat mi sinde na dien een deel</l>
<l>Enen gevangen ridder Dodineel.</l>
<l n="1665">Ende onlange tijt daer naer</l>
<l>Leet vor ons lieden een ridder daer,</l>
<l>Die Lanceloets wapene vorde an,</l>
<l>Ende vorde an sijn arsoen nochtan</l>
<l>Eens ridders hoeft hangende al bloet,</l>
<l n="1670">Die niewinge was geslegen doet;</l>
<l>Ende het was also scone van hare</l>
<l>Alse oft Lanceloets hoeft ware.</l>
<l>Ende wi waenden wel bi desen</l>
<l>Dat Lanceloet hadde gewesen.</l>
<l n="1675">Wie begonsten alle wenen sere</l>
<l>Ende wi voren na hem, here.</l>
<l>Ende hi keerde ene ander strate.</l>
<l>Ic sinde Keyen den drossate</l>
<l>Na hem ende den ridder met geninde</l>
<l n="1680">Die mi Dodineel sinde,</l>
<l>Ende ic ne mochte noit sinder sien."</l>
<l>Die coninc antworde te dien:</l>
<l>"Eist aldus, dats groet ongeval</l>
<l>Mi ende desen lande al</l>
<l n="1685">Meer dan mi gesciede noit ere."</l>
<l>Hi begonste te weennen sere:</l>
<l>Hem faelgierde sine cracht</l>
<l>Dat hi welna viel in onmacht.</l>
<l>Als hi was becomen seide hi:</l>
<l n="1690">"Ay Lanceloet, lieve, waer siedi?"</l>
<l>Men ginc daer rouwe driven mettien</l>
<l>Meerre dan men noit hadde gesien;</l>
<l>Ende die vander tafelronden</l>
<l>Clageden sere tien stonden,</l>
<l n="1695">Ende die coninginne meest, sekerlike.</l>
<l>Hare rouwe was sonder gelike.</l>
<l>Cume bleef van rouwen groet</l>
<l>Sine hadde haar selven geslagen doet:</l>
<l>So hadde si, ne ware</l>
<l n="1700">Dat si ontbeidde na vraye niemare,</l>
<l>Te wetene ocht hi ware doet.</l>
<l>In dien zale waeren clagen groet.</l>
<l>Mijn here Walewein seide doe,</l>
<l>Daer al die lieden horden toe:</l>
<l n="1705">"Ic sal morgen uten hove varen</l>
<l>Ende vort an wandelen sonder sparen</l>
<l>Tote dien dat ic sal weten bloet</l>
<l>Ocht hi es levende ochte doet."</l>
<l>Al dat selve seiden tien stonden</l>
<l n="1710">Si .xxx. vander tafelronden.</l>
<l>Die coninc ne wilde niet gehingen</l>
<l>Datter so vele ridders gingen.</l>
<l>Hi seide daer souder .x. vaeren,</l>
<l>Ende datter also genoech waren</l>
<l n="1715">Sijn si goede liede, ende dese sal</l>
<l>Walewein selve kiesen al.</l>
<l>Den irsten ridder die Walewein</l>
<l>Coes tote hem dat was Ywein,</l>
<l>Ende die ander Garhies,</l>
<l n="1720">Ende die derde Gurrehes.</l>
<l>Die vierde was Mordrec, die was</l>
<l>Niewinge ridder worden, als ict las.</l>
<l>Hestor van Mares was die .v.;</l>
<l>Aglovel die .vi.. Dat gedichte</l>
<l n="1725">Seghet dat hi daerna tenen male</l>
<l>Te hove brachte Perchevale.</l>
<l>Ende vort so vele, tuwaren,</l>
<l>Datter .x. met Walewein waren</l>
<l>Walewein beval allen desen</l>
<l n="1730">Datsi gewapent souden wesen</l>
<l>Ende gereet dies ander dages te verne.</l>
<l>Si seiden si soudent doen gerne.</l>
<l>Des ander dages alsi hadden gehort</l>
<l>Messe alle .x. si quamen vort</l>
<l n="1735">In dien zale: daer brachtemen voren</l>
<l>Die helege diese alle sworen,</l>
<l>Also alsmen te sweerne plach,</l>
<l>Dat sine souden soeken jaer ende dach:</l>
<l>Hine worde eer vonden, harentare:</l>
<l n="1740">Ende dat si ten inde vanden iare</l>
<l>Ten hove souden weder keren.</l>
<l>Desen eet plagen die heren</l>
<l>Te doene, die uut Arturs hove voren</l>
<l>In questen, dat si aldus sworen.</l>
<l n="1745">Dus scieden die heren uten hove,</l>
<l>Bi des conincs orlove,</l>
<l>Ende maecten recht hare vart</l>
<l>Ten foreeste van Karmaloet wart,</l>
<l>Ende reden tere crucen toe,</l>
<l n="1750">Diemen hiet die swerte cruce doe.</l>
<l>Si beetten alst Walewein riet</l>
<l>Ende twi dat die swerte cruce hiet</l>
<l>Sal ic u ondecken thant</l>
<l>Wat ic daer af gescreven vant.</l>
<l n="1755">Alse Joseph van Aramathien</l>
<l><edition n="13"/>Onder die heydine ginc castien,</l>
<l>Ende hi biden wille ons Heren</l>
<l>Vele liede hem dede bekeren</l>
<l>Dat si al lieten hare quade wetten,</l>
<l n="1760">Ende si hem an die kerstine setten;</l>
<l>Also die coninc Agestes dat ondervant,</l>
<l>Die doe here was in dat lant,</l>
<l>Dat hem sijn volc so bekeerde</l>
<l>Ende Goede ende sine wet so eerde</l>
<l n="1765">Hi hads groete serichede.</l>
<l>Ende hi was sere verwaent mede,</l>
<l>Ende hi pensede dat si van desen</l>
<l>Quaet te bringene souden wesen,</l>
<l>Ende dat hi gelike toegen soude</l>
<l n="1770">Dat hi kerstin wesen woude.</l>
<l>Ende hi ontfinc kerstinhede</l>
<l>Ende alle sine lieden mede.</l>
<l>Alse Joseph hadde gewesen daer</l>
<l>.iij. dage hi vor wech dar naer,</l>
<l n="1775">Ende liet daer .xij. van sinen magen</l>
<l>Dat si souden in allen dagen</l>
<l>Sermone doen. Mare</l>
<l>Alse die coninc wart geware</l>
<l>Dat Joseph wech was hi omboet, sonder waen,</l>
<l n="1780">Die meeste van sinen lande saen,</l>
<l>Daer hi meest trouwen hadde toe.</l>
<l>Ende hi sprac tote hem lieden doe:</l>
<l>"Ic wille ene dinc doen daer gi</l>
<l>Alle toe moet helpen mi."</l>
<l n="1785">Si vrageden hem wat dat ware.</l>
<l>Hi antworde openbare:</l>
<l>"Ic bem in willen dat ic sal</l>
<l>Dat volc doen weder keren al</l>
<l>Tonsen gelove; want sonder waen</l>
<l n="1790">Dat gelove dat ic hebbe ontfaen</l>
<l>En becoemt mi niet." Doe seide</l>
<l>Een sijn na vrient sonder beide,</l>
<l>Dat herde wel was die coninc</l>
<l>Tien tiden bepenst van dier dinc</l>
<l n="1795">Ende hi seide dat hi daer toe</l>
<l>Gerne wilde acorderen. Doe</l>
<l>Dede die coninc sine hoge lieden</l>
<l>Tote hem te comene ontbieden.</l>
<l>Alse si quamen gaf hi die gebode</l>
<l n="1800">Te anebedene sine Goede.</l>
<l>Daer waser genoech die hen setten</l>
<l>Weder te haren quaden wetten.</l>
<l>Die dat te doene niet wilde kiesen</l>
<l>Moester omme sijn hoeft verliesen.</l>
<l n="1805">Dus waere vele gedoet sonder sparen.</l>
<l>Omdat si noch niet vast ne waren,</l>
<l>Die cleine lieden, ter kerstijnre wet</l>
<l>So hebben si hen alle geset</l>
<l>Ter manieren te keerne saen.</l>
<l n="1810">Alse dat die coninc hadde gedaen</l>
<l>Dedi vangen sonder beide</l>
<l>Josephs .xij. gesellen, ende seide</l>
<l>Si souden sine Gode anebeden</l>
<l>Ocht hi soutse doeden ter steden.</l>
<l n="1815">Si seiden dies en daden si niet</l>
<l>In gere maniere, wat soes gesciet.</l>
<l>Alse die coninc dat verstoet</l>
<l>Hi deetse oncleden metter spoet</l>
<l>Ende slepen dore die port, ende leden</l>
<l n="1820">Tere crucen buten der steden,</l>
<l>Die Josep hadde gerecht inden ganc</l>
<l>Vanden foreeste, dies was onlanc.</l>
<l>Hi dede den irsten binden saen</l>
<l>An die cruce, ende dedene slaen</l>
<l n="1825">Up thoeft met enen hamere soe</l>
<l>Dat daer die herssenen uut liepen doe.</l>
<l>In deser manieren, hordic tellen,</l>
<l>Doedde hi die .xij. gesellen,</l>
<l>So dat vanden bloede die cruce wart</l>
<l n="1830">Ende vanden hersenen also swart;</l>
<l>Ende bi desen, dat suldi weten,</l>
<l>Wast die swarte cruce geheeten.</l>
<l>Dat dus vander crucen es gesciet</l>
<l>Dat ne seggic over waerheit niet,</l>
<l n="1835">Nu begint davonture tellen:</l>
<l>Alse Walewein ende sine gesellen</l>
<l>Toter crucen waren comen,</l>
<l>Dat gi hier voren horet nomen,</l>
<l>Si beten daer ende spraken</l>
<l n="1840">Onderlinge van haren saken.</l>
<l>Walewein riepse ende seide thant:</l>
<l>"Gi heren, gi sijt alle becant</l>
<l>Over goede lieden ende wi</l>
<l>Sijn alle ute geporret bedi,</l>
<l n="1845">Dat wi om te wetene niemaren</l>
<l>Van Lancelote sullen varen.</l>
<l>Ende men sals onscone spreken tuwart</l>
<l>Es dat sake dat gi over niet ne vart.</l>
<l>Hier bi radic dat gi dit foreest dure</l>
<l n="1850">Dese weke ridet soeken avonture."</l>
<l>Binnen desen dat Walewein spreect dese wort</l>
<l>Hebben si ene stimme ropen gehort</l>
<l>Lude ende met groter anxten toe.</l>
<l>Mijn here Walewein seide doe:</l>
<l n="1855">"Ic hore lude ropen; hebdi</l>
<l>Dat luet gehort?" Si seiden: "Ja wi."</l>
<l>"Laet ons dan varen der wart."</l>
<l>Ende si daedent metter vart</l>
<l>Om te weten daer af niemaren.</l>
<l n="1860">Si hadden onverre gevaren</l>
<l>Dat si ontmoetten ene ioncfrouwe</l>
<l>Op een part drivende groeten rouwe.</l>
<l>Alse her Walewein quam bat nare</l>
<l>Hi groettese ende vragede hare</l>
<l n="1865">Waer omme si weende so sere.</l>
<l>So seide: "Ic wene, here,</l>
<l>Om den besten ridder van erderike,</l>
<l>Diemen verslaet jamerlike</l>
<l>Ende oploept in die valeye daer."</l>
<l n="1870">Hi seide: "Joncfrouwe, wist ons waer,</l>
<l>Ende leet ons lieden ter steden."</l>
<l>Si sprac: "Die wech salre u leden;</l>
<l>Vart ende bescermtene metter vart."</l>
<l>Si voren alle dare wart,</l>
<l n="1875">Ende alsi in die valeye quamen</l>
<l>Vonden si enen ridder ende vernamen</l>
<l>Dattie riddre na sire macht</l>
<l>Aldaer iegen .x. ridders vacht:</l>
<l>Ende hi hadse som geslegen doet.</l>
<l n="1880">Walewein riep op hen met haesten groet,</l>
<l>Ende alsi Waleweine vernamen</l>
<l>Ende die andre, die met hem quamen,</l>
<l>Op hen tors comen metter spoet</l>
<l>Si vloen, bedi si waren te voet.</l>
<l n="1885">Walewein stac doer die scoudere onsoete</l>
<l>Dien genen dien hi irst gemoete;</l>
<l>Ende die gene die mochten vlien</l>
<l>Vloen in dat foreest mettien.</l>
<l>Ende alse Walewein dochte</l>
<l n="1890">Dat hise niet hervolgen en mochte</l>
<l>Hi keerde weder thant</l>
<l>Ter steden, daer hi den ridder vant.</l>
<l>Walewein sprac: "Ine weet wie gi sijt,</l>
<l>Gi hadt hulpen noet nu ter tijt."</l>
<l n="1895">Mettien Walewein geware wart</l>
<l>Dattie riddre hadde .ij. swart;</l>
<l>Des hem sere wonderde doe</l>
<l>Ende alle sinen gesellen toe.</l>
<l>Walewein sprac: "En waendic u niet moyen</l>
<l n="1900">Ende u niet en wilde vernoyen,</l>
<l>Ic soude u vragen enen dinc nu."</l>
<l>Die ridder seide: "Ine mach u</l>
<l>Gene dinc nu octroyeren</l>
<l>Het ne ware in derre manieren,</l>
<l n="1905">Dat ic eer uwen name hadde verstaen."</l>
<l><edition n="14"/>"Ic hete Walewein," sprac dander saen.</l>
<l>"Ay sidi dat. Walewein, nu vraget</l>
<l>Al dat u te vragene behaget."</l>
<l>Walewein dankets hem herde.</l>
<l n="1910">Hi vragede hem twi hi .ij. zwerde</l>
<l>Voerde over hem. Hi seide: "Ic sal</l>
<l>U van desen vroet maken al."</l>
<l>Hi ontgorde beide die zwerde daer naer</l>
<l>Ende hinc teen an enen boem daer;</l>
<l n="1915">Dat ander leide hi int groene</l>
<l>Ende knielder voren na tgone,</l>
<l>Ende cussede den appel daer af mede.</l>
<l>Daer na trac hijt uter scede,</l>
<l>Het ne bleec maer te halven zwaerde,</l>
<l n="1920">Het was tebroken in die middewaerde.</l>
<l>Dat dochte mijn her Waleweine wonder wesen.</l>
<l>Mijn here Ywein sprac na desen</l>
<l>Toten riddre: "Wats dit, here,</l>
<l>Ne hebbedi vanden zwerde nemmere?"</l>
<l n="1925">"Jay ic," antworde hi hem weder.</l>
<l>Hi keerde den scoe dat op dat neder,</l>
<l>Ende tander stic, dat inden scoe was,</l>
<l>Dat viel daer neder in dat gras.</l>
<l>Hem allen wonderde van dien,</l>
<l n="1930">Bedi si hadden wel gesien</l>
<l>Vallen vanden pointe vanden zwerde</l>
<l>Dropel bloets; des wonderde hen herde.</l>
<l>Walewein vragede wat mocht wesen.</l>
<l>Die ridder sprac: "Wat dunct u van desen?"</l>
<l n="1935">"Wats mi dunct," antworde hi,</l>
<l>"Het es bloet, dat dunket mi."</l>
<l>Ywein sprac ten gesellen na dien:</l>
<l>"Dusdaen wonder ne hebbedi niet gesien."</l>
<l>Walewein sprac: "Here, soudemen moegen</l>
<l n="1940">Die stucken weder te gader voegen?"</l>
<l>"Jaet, herde wel," sprac hi daer nare,</l>
<l>"Opdat die riddre hier ware,</l>
<l>Die davonturen te hoefde al</l>
<l>Vanden Grale bringen sal."</l>
<l n="1945">Mijn here Walewein begonste pensen doe.</l>
<l>Doe sprac hem die riddre aldus toe:</l>
<l>"Here, nu provets ints vader namen</l>
<l>Ende tsoens ende tehelichts geest te samen,</l>
<l>Ocht gi dit zwert sout moegen</l>
<l n="1950">Enichsins te gader voegen."</l>
<l>Walewein deder toe siner macht,</l>
<l>Ende alst hem te doene ontvacht</l>
<l>Begonste die riddre wenen sere</l>
<l>Ende seide: "Na dien dat gi, here,</l>
<l n="1955">Van deser dinc gefaelgiert sijt</l>
<l>Ine weet waer getiden nu ter tijt."</l>
<l>Doe provets mijn here Ywein ter stede,</l>
<l>Ende alle hare gesellen mede;</l>
<l>Ende si faelgierden alle te samen.</l>
<l n="1960">Ende hi vragede om haerre alre namen:</l>
<l>Si noemdense hem, ende hi seide na dien:</l>
<l>"Gi heren, hier bi moegedi sien</l>
<l>Dat in u lieden, des sijt gewes</l>
<l>Niet also groete doeget es."</l>
<l n="1965">"Ay here," sprac Walewein doe saen,</l>
<l>"Doet ons die avonture verstaen</l>
<l>Ende dat wonder vanden zwerde nu."</l>
<l>Hi seide: "Here, ic segt u,</l>
<l>Gi hebt hier te voren gehort wale</l>
<l n="1970">Vanden edelen riddre houden tale,</l>
<l>Die Joseph hiet van Aramathien,</l>
<l>Die Jhesus den sone Marien,</l>
<l>Vander heleger crucen dede,</l>
<l>Die in dit lant quam ende reet mede</l>
<l n="1975">Door een foreest van brochen lant,</l>
<l>Daer bi enen sarrasijn vant.</l>
<l>Si ondergroetten hen; daer nare</l>
<l>Vragede elc andren wanen hi ware.</l>
<l>Joseph antworde den andren das,</l>
<l n="1980">Dat hi van Aramathien was.</l>
<l>Doe sprac tote hem die heidine man:</l>
<l>"Wie was die di hier brochte dan?"</l>
<l>Joseph antworde: "Ic segt u,</l>
<l>Die gene, die al die wege can nu,</l>
<l n="1985">Hi brachte mi hier in dit lant."</l>
<l>"Wat manne bestu?" sprac hi thant.</l>
<l>Joseph antworde hem tien stonden:</l>
<l>"Ic bem een ersatre van wonden."</l>
<l>"Bestu ersatre dan?" "Jay ic," seide hi.</l>
<l n="1990">Hi sprac: "Du sout dan varen met mi</l>
<l>Daer mijn broeder ziec leget, sonder waen,</l>
<l>Ende anderhalf iaer heeft gedaen.</l>
<l>Noit ne mochtene meester genesen</l>
<l>Van allen die tote hem hebben gewesen."</l>
<l n="1995">Joseph antworde dat hine sal</l>
<l>Bi Goeds hulpe genesen al.</l>
<l>"Wat Goede meenstu?" sprac die sarrasijn.</l>
<l>Du weets wel dat maer .iiij. Goede en sijn,</l>
<l>Mahomet, Tervagaen ende Apollijn</l>
<l n="2000">Ende Jupiter, dits waerheit fijn.</l>
<l>Negeen van desen, sonder waen,</l>
<l>Ne wille hem te staeden staen;</l>
<l>Ende du bi wille van desen</l>
<l>Waenstu danne genesen?"</l>
<l n="2005">Josep antworde den Sarrasijn doe:</l>
<l>"Ic en willere genen van desen toe;</l>
<l>Het sijn Goede die niet ne doegen,</l>
<l>Ende die niemen helpen moegen.</l>
<l>Du waenste dat si di helpen moegen, daer bi</l>
<l n="2010">Bestu bedroegen, dat seggic di."</l>
<l>"Ic ne ben niet," sprac die sarrasijn,</l>
<l>"Ic ne mach daer bi niet bedroegen sijn</l>
<l>Omdat mijn gelove vast es ende goet."</l>
<l>Joseph antworde alse hijt verstoet:</l>
<l n="2015">"Segestu danne, dat sijn Goede geraect</l>
<l>Die idelen diemen met handen maect,</l>
<l>Ende si meer machts hebben in die</l>
<l>Dan du op hen?" "Jay ic," sprac hi.</l>
<l>Hi sprac: "Comic te dinen huus ic sal togen</l>
<l n="2020">Noch tavont dat si niet helpen moegen,</l>
<l>No di, no hem selven mede,</l>
<l>No andren in gene stede.</l>
<l>Alsi tes sarrasijns castele quamen</l>
<l>Si gemoetten ende vernamen</l>
<l n="2025">Enen goeden man thare vart</l>
<l>Ende met hem enen onbonden liebart.</l>
<l>Die liebart spranc anden sarrasijn</l>
<l>Ende trocken vanden perde sijn.</l>
<l>Die lieden van den castele liepen</l>
<l n="2030">Na den liebart; ende si riepen,</l>
<l>Si weenden ende si clageden sere</l>
<l>Alsi doet saegen haerren here.</l>
<l>Si namen Joseph thanden</l>
<l>Ende bonden hem optien rucge die handen.</l>
<l n="2035">Doemen leedde te hove wart</l>
<l>Trac die drossate sijn zwart,</l>
<l>Daer hine int been mede wonde.</l>
<l>Ende het brac mids ontwee tier stonde,</l>
<l>Ende die helecht daer af altoe</l>
<l n="2040">Bleef stekende in Josephs been doe.</l>
<l>Ende alse Joseph inden tor, sonder waen,</l>
<l>In vangnessen soude gaen</l>
<l>Vragede Joseph twi menne werde soe?</l>
<l>Si seiden: "Wi willen datmen dus doe."</l>
<l n="2045">Joseph seide: "Ay gi heren, eer gi</l>
<l>In die vangnesse dus leedt mi</l>
<l>Doet mi alle die sieke comen nu,</l>
<l>Die ten castele horen, des biddic u."</l>
<l>Si spraken: "Waer[toe] soude dat wesen?"</l>
<l n="2050">Hi seide: "Ic salse alle genesen."</l>
<l>Si brochten vort ten irsten deele</l>
<l>Des heren broeder vanden castele,</l>
<l>Die int hoeft hadde ene wonde.</l>
<l>Alsen Josep sach hi vragede tier stonde</l>
<l n="2055">Hoe lange hi gewont hadde gesijn.</l>
<l><edition n="15"/>"Een half jaer," antworde die sarrasijn;</l>
<l>"Ende mochti mi hier af genesen</l>
<l>Ic soude u rike man doen wesen</l>
<l>Vort an al u leven dure."</l>
<l n="2060">Joseph loech; ter selver ure</l>
<l>Hi sprac: "Hoe mochstu mi maken dan</l>
<l>Rike, du best selve so arm man</l>
<l>Dattu ne heves een twint?"</l>
<l>Alse die Sarrasijn horde tgint</l>
<l n="2065">Hi seide: "Ic hebbe in mijn gewout</l>
<l>Groet goet, selver en de gout,</l>
<l>En es dat niet groete rijcheit nu?"</l>
<l>"Neent," sprac Joseph, "dat moegestu</l>
<l>Bi di selven weten, horre nare:</l>
<l n="2070">Oft nu al vergadert ware</l>
<l>Dijn goet, dijn selver, dijn scat,</l>
<l>Dijn rijcheit ende al dat</l>
<l>Du heves in dit erderike,</l>
<l>Jane soudstut hem geheellike</l>
<l n="2075">Geven die mochte genesen di?"</l>
<l>"Jay ic, here," antworde hi.</l>
<l>Joseph sprac: "Du moeges wel dan</l>
<l>Seggen dattu best een arm man,</l>
<l>Na dien datti gebreect .i. dinc allene.</l>
<l n="2080">Gout noch selver, noch rijcheit gene</l>
<l>Ne maken dien man niet so rike</l>
<l>Alse die gesonde doet, sekerlike."</l>
<l>"Gi [segt w]aer," sprac die sarrasijn</l>
<l>"Ic [soudt] bejagen mocht soe sijn."</l>
<l n="2085">Joseph sprac: "Bi trouwen, wiltu,</l>
<l>Ic hebse di bejaget nu."</l>
<l>Die sarrasijn sprac: "Twelker maniere</l>
<l>Souttuse bejagen so sciere?"</l>
<l>Joseph sprac: "Wiltu geloven an</l>
<l n="2090">Goede du salt al genesen dan."</l>
<l>"Ic hebbe," antworde die sarrasijn,</l>
<l>"An Goede vaste tgelove mijn."</l>
<l>"Blivet an enen God allene;</l>
<l>Maer an allen vieren gemene</l>
<l n="2095">Des bestu geonneert te mere"</l>
<l>(Sprac Joseph) "ende bedroegen sere.</l>
<l>Dese Goede, sekerlike,</l>
<l>Machtu proven lichtelike.</l>
<l>Dinen broeder, die doedde die liebart,</l>
<l n="2100">Doe draegen vor dine Goede ter vart:</l>
<l>Moegen sine weder op doen staen</l>
<l>Soe machttu seggen, sonder waen,</l>
<l>Dat si van groter macht sijn."</l>
<l>"Op te doen stane," sprac die sarrasijn,</l>
<l n="2105">"Nes niet cleine; ine hebbe niet verstaen</l>
<l>Dat si dat iet hebben gedaen."</l>
<l>Joseph was daer na ontbonden</l>
<l>(Niemen en wiste van sire wonden</l>
<l>Die hi int been hadde, sonder waen).</l>
<l n="2110">Sie sijn in die mahomereye gegaen.</l>
<l>Die sarrasine daeden dragen dan</l>
<l>Vor Mahomette den doeden man</l>
<l>Ende vor die andre Goede mede,</l>
<l>Ende baeden hen allen daer ter stede</l>
<l n="2115">Over den doeden om genaden.</l>
<l>Dus laegen si lange ende baeden.</l>
<l>Alse Josep sach van hen lieden</l>
<l>Dat hare bidden niet mochte dieden</l>
<l>Hi riep lude: "Onsalichge lieden," doe,</l>
<l n="2120">"Ende sere bedroegen daer toe.</l>
<l>Hoe sidi onteert ende ontraect,</l>
<l>Dat gi geloeft an beelden, die sijn gemaect</l>
<l>Van stenen, van houte, ende hebben niet</l>
<l>Macht dat si moegen helpen iet.</l>
<l n="2125">Ende gi sijt keytijf ende bedroegen,</l>
<l>Die geloeft dat si u helpen moegen.</l>
<l>Nu merket ende besiet an</l>
<l>Genen sterfliken man,</l>
<l>Hoe sine moegen op doen staen."</l>
<l n="2130">Joseph knielde ende seide saen:</l>
<l>"Ay here Jhesus Karst, helich coninc,</l>
<l>Die mi int lant brocht om dese dinc,</l>
<l>Dat ic hier ter lieden nutscapen</l>
<l>Uwen helichgen name soude boedscapen,</l>
<l n="2135">Ic bidde u, here, niet om mi,</l>
<l>Om uwen lof, ende dat daer bi</l>
<l>Gevordert mach sijn kerstijnhede,</l>
<l>Ende dat gi moeget toegen hier ter stede</l>
<l>Vor deser keytiver oegen</l>
<l n="2140">Hoe si geonneert sijn ende bedroegen,</l>
<l>Dat si anebeden ende vanden</l>
<l>Dese beelden gemaect met handen."</l>
<l>Hi custe derde ende stoet op doe,</l>
<l>Ende sprac daer sijt alle horden toe:</l>
<l n="2145">"Here, hier saldi uwer Gode macht sien</l>
<l>Ende hoe vele es te gelovene an dien."</l>
<l>Het begonste onlange daer naer</l>
<l>Sere donderen ende blexemen daer;</l>
<l>Die erde bevede, die locht wart zwart.</l>
<l n="2150">Daer na viel die donder hart</l>
<l>Op die beelde. Doe quam daer een roec,</l>
<l>Die stanc ende herde qualike roec,</l>
<l>Dat niemen wel gedogen ne mochte</l>
<l>Dies gesmaecte, dat hen dochte</l>
<l n="2155">Vander lichame sceden die herte.</l>
<l>Si vielen in onmachte van groter smerte</l>
<l>Alle sonder Josep allene.</l>
<l>Daer na bequamen si alle gemene.</l>
<l>Joseph sprac ten sarrasine na dien:</l>
<l n="2160">"Gi heren, nu mogedi sien</l>
<l>Die macht van uwen Goeden al claer,</l>
<l>Ende ic segge u over waer,</l>
<l>Die gene die u beelde waerp</l>
<l>Te neder metten donre scarp,</l>
<l n="2165">Dat hi u also werpen sal</l>
<l>Gine betert u jegen hem al."</l>
<l>Alse Josep hadde gesproken Mategran,</l>
<l>Des doedes broeder, seide dan:</l>
<l>"Segt ons hoe u name si."</l>
<l n="2170">"Ic hete Joseph," seide hi.</l>
<l>Die ander seide: "Sidi sarrasijn?"</l>
<l>"Nenic, ic bem kerstijn;</l>
<l>Ic gelove anden sone ende anden vader</l>
<l>Ende anden helichgen geest, die algader</l>
<l n="2175">Sijn een God, diet al mach</l>
<l>Dat hi wille doen, heden den dach.</l>
<l>Het en is geen so besondicht man</l>
<l>Wille hi hem jegen Goede betren dan</l>
<l>God ne salne bringen dat hi al</l>
<l n="2180">Boven sinen vianden wesen sal;</l>
<l>Ende jegen Gods macht, sonder waen,</l>
<l>Sone mach gene dinc gestaen."</l>
<l>Mategran sprac: "Ic worde geware des,</l>
<l>Dat hi vele machtichgre es</l>
<l n="2185">Dan ic waende. Sonder waen,</l>
<l>Daeddi minen broeder op staen,</l>
<l>Die nu doet is, ende hi</l>
<l>Daede dat hi sprake jegen mi,</l>
<l>Ic soude geloven al mijn leven</l>
<l n="2190">An hem, ende nembermee begeven."</l>
<l>Tirst dat Josep hadde gehort</l>
<l>Matagrans tale ende sine wort</l>
<l>Hi cnielde ende seide oetmoedelike:</l>
<l>"Ay here, du stichtes erderike</l>
<l n="2195">Ende maecte sonne, sterre ende mane</l>
<l>Ende die .iiij. elementen daer ane,</l>
<l>Ende van Marien waers geboren,</l>
<l>Der gebenedider maeget vercoren,</l>
<l>Ende vanden Joeden tonrechte gevangen</l>
<l n="2200">Ende an ene cruce gehangen,</l>
<l>Ende smaecte die bitter doet</l>
<l>Om ons te lossene uter noet,</l>
<l>Ende verrees inden derden dage</l>
<l>Van doede te live, sonder sage,</l>
<l n="2205">Ic bidde u, here, oetmoedelike,</l>
<l><edition n="16"/>Dat gi an desen doeden openbaerlike</l>
<l>U miracle willet toegen</l>
<l>Vor al der lieden oegen."</l>
<l>Josep stoet op, ende daer na saen</l>
<l n="2210">Sagen si den doeden op staen</l>
<l>Ende leven. Alse Josep wart geware</l>
<l>Hi weende; met goeder herten dare</l>
<l>Dankede hijs Goede soetelike</l>
<l>Ende sprac tot hen allen gemeenlike</l>
<l n="2215">Die daer waren, ende seide mettien:</l>
<l>"Gi heren, nu moegedi wel sien</l>
<l>Die God, daer ic af spreke, dat hi</l>
<l>Machtichger dan enich ander si."</l>
<l>Na desen worde sijn si gevallen</l>
<l n="2220">Joseph te voete met allen</l>
<l>Ende seiden: "Wie houdens ons alle an u,</l>
<l>Ende al hebben wie mesdaen tote nu</l>
<l>Ende die sotheit gedaen simpelike</l>
<l>Met dat wi gelove[den] qualike,</l>
<l n="2225">Wie willen daeraf in baten staen</l>
<l>Ende willen alle anevaen</l>
<l>Al swelke wet vort mere</l>
<l>Te houdene onder ons, lieve here,</l>
<l>Alse gi selve visieren,</l>
<l n="2230">Dat gi sculdich sijt in allen manieren."</l>
<l>Dus verwan Joseph al geheel</l>
<l>Die gene die waren in dien casteel,</l>
<l>Dat si dat doepsel ontfingen.</l>
<l>Alse geware wart van dien dingen</l>
<l n="2235">Die drossate, die Joseph te voren</l>
<l>Int been wonde, alse gi moeget horen,</l>
<l>Hi kinde vor hen allen tier stont</l>
<l>Hoe hi Joseph hadde gewont,</l>
<l>Ende hoe hi tswert in Josephs been brac,</l>
<l n="2240">Ende teen inde daer in stac,</l>
<l>Die helecht vanden swerde. Na dien</l>
<l>Dede Matagran dat been besien,</l>
<l>Ende vanter in dat stic vanden swerde.</l>
<l>Doe worden si te mayiert herde</l>
<l n="2245">Alsi deser dinc worden geware.</l>
<l>Mategran sprac te Josep dare:</l>
<l>"Suldi genesen moegen van desen?"</l>
<l>Hi sprac: "Ic sal wel genesen</l>
<l>Bider hulpen van onsen here,</l>
<l n="2250">Maer gi sult genesen ere</l>
<l>Van uwer wonden, des geloeft,</l>
<l>Die gi hebt in u hoeft."</l>
<l>Josep dede na dese dingen</l>
<l>Dat vanden swerde was bleven bringen,</l>
<l n="2255">Den appel ende hilte twaren,</l>
<l>Ende hi maecte sonder sparen</l>
<l>Een teken vander cruce tier stonde</l>
<l>Ter stede daer hi hadde die wonde.</l>
<l>Hem allen die des saegen toe</l>
<l n="2260">Wonderde des sere doe</l>
<l>Dat een twint bloet niet ne brac</l>
<l>Ter stede daer men tswert uut trac.</l>
<l>Alse Josep die stucken hadde gesien</l>
<l>Van den swerde hi sprac mettien:</l>
<l n="2265">"Aij swert, dune werts nembermere</l>
<l>Te gader geheelt in genen kere</l>
<l>Vor dien dat di die gene sal</l>
<l>In sine hant houden, die al</l>
<l>Die avonturen, in waren dingen,</l>
<l n="2270">Van dien Grale ten inde sal bringen.</l>
<l>Tirst dattu coemst in sine hant</l>
<l>Die stucken sullen vergaderen thant."</l>
<l>Ende die van dien castele aldure</l>
<l>Ontfingen doepsel al tier ure.</l>
<l n="2275">Josep bleef lange aldaer</l>
<l>Met desen swerde, ende daer naer</l>
<l>Bejaege[dic]t met groter cracht</l>
<l>Ende hebt also bewacht</l>
<l>Van dien dat ic irst gecreech dit zwart,</l>
<l n="2280">Dat noit sint getrect en wart</l>
<l>Sonder nu, daer gi bi stoet.</l>
<l>Nu hebbedi gehort waerbi dat bloet,</l>
<l>Van dat gi vraget waer omme ic doe</l>
<l>Knielde doe icker ginc toe,</l>
<l n="2285">Dat was dat ic ben seker des</l>
<l>Dat ene helege dinc es."</l>
<l>Hestor seide tote hem ter tijt:</l>
<l>"Bi wat redenen cussedijt?"</l>
<l>Hi seide: "Bi dien, dat op dien dach,</l>
<l n="2290">Dat ic dat zwert gecussen mach</l>
<l>Dat ic al dien dach, sonder waen,</l>
<l>Gene doetwonde mach ontfaen."</l>
<l>Here Walewein seide: "Hoe heet di,</l>
<l>Des biddic dat gi segget mi?"</l>
<l n="2295">"Ic hete Elizer, sekerlike,</l>
<l>Ende mijn vader es die rike</l>
<l>Coninc Vesschere, die hout in hant</l>
<l>Dat Grael, dat wide es becant."</l>
<l>"Here riddre, wat vaerdi soeken nu?"</l>
<l n="2300">Sprac Walewein. "Here, ic sochte u,</l>
<l>Omdat gi sout proven oft gi moegen</l>
<l>Dit zwert iet sout weder voegen."</l>
<l>Mijn here Ywein sprac hem dus an:</l>
<l>"Ic segge u wat gi sult doen dan.</l>
<l n="2305">Wie sijn geporret, dats waerheit fijn,</l>
<l>In die meeste queste die mach sijn</l>
<l>Nu in desen erderike</l>
<l>Om enen ridder, sekerlike,</l>
<l>Daer wi niet af ne weten bloet,</l>
<l n="2310">Weder hi levende si so doet.</l>
<l>Bi deser redene so soudic u</l>
<l>In rechten rade wel raden nu</l>
<l>Met ons varen tote dien stonden</l>
<l>In die queste, dat wine vonden,</l>
<l n="2315">Opdat hi vonden moege wesen;</l>
<l>Bedi ic bem seker van desen,</l>
<l>Dat hi sal inden u besichede</l>
<l>Opdat stervelijc manlijchede</l>
<l>Daertoe helpen mach och can."</l>
<l n="2320">Eliser seide: "Wi es hi dan,</l>
<l>Die van so groter werden es?"</l>
<l>Walewein seide: "Sijt seker des,</l>
<l>Dat es Lancelot van Lac."</l>
<l>Alse dit horde Elizer hi sprac:</l>
<l n="2325">"In u queste en comic niet nu,</l>
<l>Ine hebber niet te done, dat seggic u,</l>
<l>Ende ic en hebs genen orlof mede.</l>
<l>Maer vindine teneger stede</l>
<l>Gi mocht hem seggen dat hi vare</l>
<l n="2330">Tes conincs Vesschers, want hi dare</l>
<l>Mi sal moegen vinden ende sien."</l>
<l>Hi bevalse Goede: mettien</l>
<l>Hi sciet van hen ende die ioncfrouwe,</l>
<l>Die Waleweine met groten rouwe</l>
<l n="2335">Daer brachte daer hi bescudt wart,</l>
<l>Ende reden tes conincs Vesschers wart.</l>
<l>Walewein sciet oec danen doe</l>
<l>Ende alle sine gesellen toe.</l>
<l>Ende elc van hen allen gemene</l>
<l n="2340">Nam sinen wech bi hem allene.</l>
<l>Nu laet ic van hen die tale</l>
<l>Ende sal spreken van Aglovale.</l>
<l>Nu gewaget davonture das:</l>
<l>Alse Aglovel gesceden was</l>
<l n="2345">Van sinen gesellen hi reet al dure</l>
<l>Dien dach sonder vinden avonture</l>
<l>Die vertellens werdich si.</l>
<l>Dien nach herbergede hi</l>
<l>Met enen heremite. Hi reet den dach,</l>
<l n="2350">Den andren die daer na gelach,</l>
<l>Den derden ende den virden, als ict vernam,</l>
<l>So dat hi opten vichten quam</l>
<l>Ridende met haesticheden,</l>
<l>Aldaer hi sach comen gereden</l>
<l n="2355">Enen riddre to hem wart,</l>
<l><edition n="17"/>Wel gewapent, op een groet part;</l>
<l>Sijn scilt te broken, ende daer toe</l>
<l>Bloedde hi sere int hoeft doe.</l>
<l>Alse hi quam bet na Aglovale</l>
<l n="2360">Sprac hi tote hem dese tale:</l>
<l>"Ay genaden, ridder vri,</l>
<l>Ic bidde u om Goede dat gi mi</l>
<l>Ne laet vor u niet doet slaen."</l>
<l>Aglovel antworde saen:</l>
<l n="2365">"Wie wille u quaet doen? Hier es niemen."</l>
<l>Hi seide: "Gi sulter sien sniemen:</l>
<l>Hier coemt een ridder, sonder waen,</l>
<l>Die mi om niet wille doet slaen;</l>
<l>Hi hevet mi gewont alse gi moeget sien."</l>
<l n="2370">Aglovel seide tote hem mettien:</l>
<l>"Ne vervart u niet, mare</l>
<l>Volget mi seker daer ic vare."</l>
<l>Binnen dien sagen si achterwart</l>
<l>Enen riddre comen te hen wart</l>
<l n="2375">Al gewapent. Die ridder seide:</l>
<l>"Here, siettene comen sonder beide."</l>
<l>Alse Aglovel sijns geware wart</l>
<l>Hi keerde te hem wart sijn part,</l>
<l>Ende dander te hem wart dies gelike.</l>
<l n="2380">Si onderstaken hen stoutelike.</l>
<l>Die scilde braken. Die ridder brac wale</l>
<l>Sine glavye op Aglovale,</l>
<l>Ende Aglovel staken so weder,</l>
<l>Dat hine droech metten orse neder;</l>
<l n="2385">Ende die ridder, die sere was waert</l>
<l>Ende stout, spranc op metter vart.</l>
<l>Hi trac sijn zwert ende vinc ten scilde,</l>
<l>Alse die hem verweren wilde.</l>
<l>Ende Aglovel reet op hem weder</l>
<l n="2390">Al tors, ende drogene te neder</l>
<l>Metter borst van sinen perde</l>
<l>Dat hi bleef liggende op die erde.</l>
<l>Aglovel beette ende toech sijn swart,</l>
<l>Ende ginc te voet ten riddre wart,</l>
<l n="2395">Maer hi vanten gequetst onsochte</l>
<l>Dat hi niet opstaen ne mochte.</l>
<l>Hi trac hem af den helm ende seide</l>
<l>Hi soudene doet slaen sonder beide</l>
<l>Hine gave hem op aldaer.</l>
<l n="2400">Hi ontdede die oegen daer naer</l>
<l>Sere tongemake als hi was;</l>
<l>Ende als hi wert geware das,</l>
<l>Datmen hem thoeft of woude slaen</l>
<l>Hi bat genaden ende seide saen:</l>
<l n="2405">"Ay edel ridder, en doet mi niet.</l>
<l>Siet hier mijn zwert ocht ghijt gebiet,....</l>
<l>Ic bem verwonnen, des lye ic nu,....</l>
<l>Siet hier mijn zwert dat gevic u."</l>
<l>Aglovel naemt ende vrageden saen</l>
<l n="2410">Waeromme hi den riddre woude verslaen.</l>
<l>Die ridder antworde hem dat hi</l>
<l>Hem dat leven wilde nemen bedi,</l>
<l>Dat hi enen sinen sciltknecht sloech doet.</l>
<l>Hi seide: "Dat was ommate groet,</l>
<l n="2415">Dat gi enen ridder, sonder waen,</l>
<l>Om enen sciltknecht wout doet slaen;</l>
<l>Bedi willic dat gi betert dit</l>
<l>Ende gi den ridder genaden bit."</l>
<l>Hi seide hi was gereet te desen,</l>
<l n="2420">Nadien dat emmer moeste wesen.</l>
<l>Hi knielde vore genen riddre doe,</l>
<l>Ende bat hem genaden toe</l>
<l>Van dien, dat hem was mesdaen.</l>
<l>Die verwonnen riddre sat op saen</l>
<l n="2425">Ende sprac tote Aglovele: "Here,</l>
<l>Het es herbergens tijt tavont mere,</l>
<l>Ende gi sult in die herberge mijn</l>
<l>Tavont bat te gemake sijn</l>
<l>Dan iegeren daer gi in mocht gaen;</l>
<l n="2430">Bedi die nacht coemt op ons saen,</l>
<l>Ende ic hebbe hier ene woninge bi,</l>
<l>Ende ic bidde u dat gi vart met mi."</l>
<l>Aglovel gelovede[t] ende vrage[de] daer nare</l>
<l>Den andren riddre wanen hi ware.</l>
<l n="2435">Die riddre antworde hem:</l>
<l>"Here, die casteel danen ic bem</l>
<l>Heet Rongedom ende staet hier bi,</l>
<l>Daer ic u herberge, wildi,</l>
<l>Boven allen man; het es recht groet</l>
<l n="2440">Want gi mi losset vander doet."</l>
<l>Die verwonnen ridder sprac: "Tuwaren,</l>
<l>Gi sult beide met mi varen,</l>
<l>Die feeste sal te meerre bi desen</l>
<l>Sijn dat wi te gader sullen wesen."</l>
<l n="2445">Aglovel bat so, dattie gone</l>
<l>Hem dat geloefde te doene</l>
<l>Dat si alle .iij. te gader quamen;</l>
<l>Ende reden soe, dat si vernamen</l>
<l>Enen cleinen broec ne bore groet,</l>
<l n="2450">Dat inden middel van bosscen stoet;</l>
<l>Ende te midtwege in dat parc</l>
<l>Stont een hoge tor ende een starc,</l>
<l>Ende was besloten wel tier uren</l>
<l>Beide met grachten ende met muren.</l>
<l n="2455">Si quamen ten torre ende voren in saen,</l>
<l>Daer si wel worden ontfaen.</l>
<l>Dies hen herde wel moeste lusten,</l>
<l>Bedi si hadden noet van rusten</l>
<l>Ende te gemake te sine.</l>
<l n="2460">Men dede hen af hare wapine.</l>
<l>Daerna leidese hare wart</l>
<l>Ter overster zale wart.</l>
<l>Aglovel vragede daer nare</l>
<l>Den wart hoe sine name ware.</l>
<l n="2465">Hi seide: "Ic hete Griffoen</l>
<l>Vanden quaden passe." Ende na dit doen</l>
<l>Sprac hi: "Here, nu segt mi</l>
<l>Uwen name, ocht u wille si."</l>
<l>Aglovel antworde hem,</l>
<l n="2470">Ende hi seide: "Here, ic bem</l>
<l>Van Arturs [hove] ende men hiet mi</l>
<l>Acglovel." "Lieve here wat segt di?"</l>
<l>Acglovel seide hem van Arture</l>
<l>Ende vander coninginne die avonture</l>
<l n="2475">Ende van Lanceloete. Hoe dat sach</l>
<l>Die coninginne op enen dach</l>
<l>Enen riddre vor hare riden,</l>
<l>Die Lanceloets hoeft vorde tien tiden.</l>
<l>"Daer toe sijn wi .x. gecoren,</l>
<l n="2480">Diet alle hebben gesworen,</l>
<l>Moegen wi den ridder vinden,</l>
<l>Dat wi sijn hoeft sullen sinden</l>
<l>Den coninc ende der coninginnen,</l>
<l>Ocht selve voren daer binnen.</l>
<l n="2485">Hier omme sijn wi uut comen</l>
<l>Ende hebben dus te wandelne genomen</l>
<l>Tot dat wine crigen teneger stont,</l>
<l>Doet ocht levende ocht gesont."</l>
<l>Alse dese tale verstont Griffoen</l>
<l n="2490">Hi pensede wat hi mochte doen.</l>
<l>Hi weet wel, kintene Aglovel,</l>
<l>Dat hine niet sal geloven wel</l>
<l>Hine hebben Lanceloete doet,</l>
<l>Ende dat hi dan emmer sterven moet</l>
<l n="2495">Verheyscht hi die niemare des,</l>
<l>Hoet daer mede gevaren es.</l>
<l>Griffoen sprac: "Ware Lancelot doet</l>
<l>Dat ware scade ende jammer groet.</l>
<l>Gi seidet hi es verslaegen; eist alsoe?"</l>
<l n="2500">"Jaet," seide Acglovel, "ende daer toe</l>
<l>Hebben wie Keyen verloren</l>
<l>Ende Dodinele ende Sagramoren.</l>
<l>Wine claegen niet van allen dies</l>
<l>So sere alse wi dat verlies</l>
<l n="2505">Van minen here Lanceloete doen."</l>
<l><edition n="18"/>Doe seide tote Aglovale Griffoen:</l>
<l>"Die u Keyen eer iet lanc</l>
<l>Weder gave soudijs hem weten danc?"</l>
<l>"Jay ic, ende ic souts blide wesen."</l>
<l n="2510">"Gi sult danne vinden desen</l>
<l>Ter hermitagen vander hage,</l>
<l>Coemdi daer morgen in dien dage."</l>
<l>Hi seide: "Des hebt groten danc;</l>
<l>Ende ic sal daer wesen eer iet lanc."</l>
<l n="2515">Hi ruste daer binnen dien nacht doe.</l>
<l>Des ander daeges stont hi op vroe</l>
<l>Ende wapende hem metter vart,</l>
<l>Ende voer ter heremitagen wart,</l>
<l>Die hem doe Griffoen dede verstaen.</l>
<l n="2520">Ende als hi wech was voer Griffoen saen</l>
<l>Tote Keyen, ende seide: "Gi sijt</l>
<l>Van prisone quite nu ter tijt:</l>
<l>Set u vart ter heremitagen nu</l>
<l>Vander hagen, dat bevelic u,</l>
<l n="2525">Ende geeft u op Acglovale daer,</l>
<l>Dien gi sult vinden overwaer.</l>
<l>Ocht hi vraget wie u daer varen hiet,</l>
<l>Segt hem gine wetes niet;</l>
<l>Omdat ic wille dat hier na</l>
<l n="2530">Van mi niemen niemare versta</l>
<l>Willic dat gi mi versekert saen</l>
<l>Dat gijt niemanne sult doen verstaen</l>
<l>Dat gi hier gevaen hebt gewesen."</l>
<l>Keye sekerret hem na desen,</l>
<l n="2535">Die utermaten blide was das,</l>
<l>Dat hi vanden prisone quite was.</l>
<l>Keye wapende hem ende nam orlof</l>
<l>Ende ruemde Griffoens hof.</l>
<l>Ende hi voer ter hermitagen thant,</l>
<l n="2540">Daer hi Acglovale vant,</l>
<l>Die sijns blide was als hine vernam.</l>
<l>Hi vragede hem wanen hi quam.</l>
<l>Hine wout hem niet seggen, sonder waen,</l>
<l>Omt belof dat hi hadde gedaen.</l>
<l n="2545">Doe ginc hem Acglovel vertellen</l>
<l>Hoe geporret waren .x. gesellen</l>
<l>Om Lanceloete te sokene doe,</l>
<l>Ende hoe si wandelen souden toe</l>
<l>Tessi van hem horden niemaren.</l>
<l n="2550">"Ende gi, her Keye, waer suldi varen,</l>
<l>Sul u om Lanceloete iet roeken,</l>
<l>Dat gine ons sult hulpen soeken</l>
<l>Doer sine lieve? Wardi verloren</l>
<l>Alse hi es, ic weet wel te voren</l>
<l n="2555">Dat hi u gerne soeken soude."</l>
<l>Keye antworde dat hi woude</l>
<l>In die queste porren gereet,</l>
<l>Ende hi dede thant sinen heet,</l>
<l>Gelijc dat dandre hadden gedaen,</l>
<l n="2560">Op tcruce dat hi daer sach staen;</l>
<l>Ende gingen te gadere tot dat si scieden.</l>
<l>Nu swiget davonture van hen lieden</l>
<l>Te sprekene int gemeine</l>
<l>Ende spreect allene van Waleweine.</l>
<l n="2565">Nu gewaget davonture das,</l>
<l>Alse Walewein versceden was</l>
<l>Van sinen gesellen, dat hi reet</l>
<l>Drove ende tongemake ende heet</l>
<l>Omdat faelgierde daer te voren</l>
<l n="2570">Vander avonture, alse gi moget horen.</l>
<l>Ende hi reet den dach lanc</l>
<l>Dat hi en at noch en dranc,</l>
<l>Noch oec avonture vant dare,</l>
<l>Die te vertelne waerdich ware.</l>
<l n="2575">Alse hi .iij. dage hade gereden</l>
<l>Quam hi varende tere stede</l>
<l>Vor ene woninge, daer wonende was</l>
<l>Een riddre, hiet Mathamas,</l>
<l>Ende hadde Sagrimorre tien tiden</l>
<l n="2580">Gevaen. Als hi daer soude liden</l>
<l>Vakede hem so over sere,</l>
<l>Dat hi was al uten kere,</l>
<l>Dat hine wiste waer hi reet.</l>
<l>Ende alse hi vor Mathamas porte leet</l>
<l n="2585">Was vor sine porte Mathamas,</l>
<l>Die hem herde sere balch das,</l>
<l>Dat hine doe ne groette niet,</l>
<l>Ende waende dat hijt te doene liet</l>
<l>Bi hovarden; maer het dede</l>
<l n="2590">Die slaep ende gene hovardichede.</l>
<l>Hi keerde int huus na dien dingen,</l>
<l>Ende dede hem sine wapene bringen.</l>
<l>Men vragedem wat hi doen woude.</l>
<l>Hi seide dat hi varen soude</l>
<l n="2595">Na den fiersten ridder van erderike.</l>
<l>"Ic groetene," sprac hi, "hovesscelike,</l>
<l>Ende hi es so dangerois, dat hi</l>
<l>Een wort niet antwort mi.</l>
<l>Het sal mi sere rouwen mede</l>
<l n="2600">En vellic niet sine hoverdichede."</l>
<l>Mathamas sat op sijn part</l>
<l>Ende reet na Waleweine metter vart,</l>
<l>Ende als hine sach riep hi:</l>
<l>"Ridder, keert u jegen mi."</l>
<l n="2605">Walewein wart in wake mettien,</l>
<l>Ende heeft genen riddre versien</l>
<l>Op hem comen met groter verde.</l>
<l>Hi hadde wonder wat hi begerde:</l>
<l>Ende alse Walewein vernam</l>
<l n="2610">Dat hi om joesteren quam</l>
<l>Hi trac bet achter metter vart</l>
<l>Ende liet lopen te hem wart,</l>
<l>Ende staken soe, dat hi ter erde</l>
<l>Moeste vallen vanden perde.</l>
<l n="2615">Walewein beette also houde,</l>
<l>Want hine tors niet bestaen ne woude.</l>
<l>Hi trac sijn zwert uten scoe</l>
<l>Ende liep Mathamasse op toe,</l>
<l>Die altoe was opgestaen,</l>
<l n="2620">Ende sloegen weder ter erden saen,</l>
<l>Ende trac hem dien helm af so fellike,</l>
<l>Dat hi hem hadde wel nalike</l>
<l>Sinen nese af getrect daer mede,</l>
<l>So dat hine sere bloeden dede.</l>
<l n="2625">Walewein sprac: "Gevet u op saen,</l>
<l>Oft ic sal u dat hoeft af slaen."</l>
<l>Die ander lach so onsochte</l>
<l>Dat hi hem antworden niet ne mochte.</l>
<l>Hi hadde daer af groet ongemac</l>
<l n="2630">Dat hem Walewein den helm af stac.</l>
<l>Noch sprac Walewein hi souden doet slaen</l>
<l>Ocht hi soudem opgeven saen.</l>
<l>Hi antworde hem met pinen groet:</l>
<l>"Here, ne slaet mi niet te doet;</l>
<l n="2635">Gine sout daer niet vele winnen mede.</l>
<l>Hebt mijns genaden op hoveschede."</l>
<l>Walewein sprac: "Hoe heetti dan?"</l>
<l>"Ic hete Mathamas" sprac die man.</l>
<l>Walewein seide tote hem na dien:</l>
<l n="2640">"Here, gi sijt Mathamas tote wien</l>
<l>Dodineel ende Sagrimor bi namen</l>
<l>Om tetene wilen quamen</l>
<l>Ter coninginnen behoef, mire vrouwen,</l>
<l>Ic sal u doet slaen entrouwen,</l>
<l n="2645">Oft gi sult mi sonder verleggen</l>
<l>Wat gi daer af wetet nu seggen."</l>
<l>Hi sprac: "Wildi mi laeten leven,</l>
<l>Ic sal u Sagrimorre geven</l>
<l>Eer avont coemt." Walewein seide:</l>
<l n="2650">"Nu sekert mi danne sonder beide</l>
<l>Dat gi dit doen sult alsoe,</l>
<l>Ende dat gi gaen sult daer toe</l>
<l>In prisoen daer ic u sinden sal."</l>
<l>Mathamas sekeret hem al.</l>
<l n="2655">Walewein sat op sijn part doe,</l>
<l><edition n="19"/>Ende Mathamas op tsijn also,</l>
<l>Ende keerden beide te samen</l>
<l>Tes si te Mathamas huse quamen.</l>
<l>Alse die van binnen vroet waren das,</l>
<l n="2660">Dat hare here verwonnen was</l>
<l>Wouden si Waleweine doet slaen,</l>
<l>Dat hen hare here verboet saen.</l>
<l>Mathamas dede bringen vore</l>
<l>Uter vangnessen Sagrimore,</l>
<l n="2665">Ende leverden te hant</l>
<l>Minen here Waleweine bi der hant.</l>
<l>Sagrimor seide na desen,</l>
<l>Sine vangnesse en hadde niet gewesen</l>
<l>Quaet dien tijt dien hi lach daer,</l>
<l n="2670">Ende hi seide daer ane waer,</l>
<l>Want binnen dien dat hi daer lach</l>
<l>Mathamas dochter wel versach</l>
<l>Ende halp hem herde sere,</l>
<l>Ende dede hem vrientscap ende ere.</l>
<l n="2675">Tirst dat Sagrimor hadde versien</l>
<l>Waleweine hi was blide van dien;</l>
<l>Ende Walewein ob ander side</l>
<l>Was van Sagrimorre blide.</l>
<l>Walewein sprac te Mathamasse saen</l>
<l n="2680">Ende seide hem: "Gi moet gaen</l>
<l>Tote Arturs hove, sonder letten,</l>
<l>Ende u in sine genaden setten</l>
<l>Van minen halven, ende hem doen verstaen</l>
<l>Dat ic u daer sinde sonder waen."</l>
<l n="2685">Ende hi geloeft hem tier ure.</l>
<l>Nu meer swigt davonture</l>
<l>Meer te sprekene van hen lieden</l>
<l>Ende sal van Hestore bedieden.</l>
<l>Nu mogedi horen teser steden</l>
<l n="2690">Alse Hestor was versceden</l>
<l>Van sinen gesellen hi reet tier ure</l>
<l>Wel .viij. dage al dure</l>
<l>Int foreest op ende neder,</l>
<l>Alse nu vort ende alse nu weder,</l>
<l n="2695">Dat hi niet en gemoette bin desen</l>
<l>Dat avonture mochte wesen.</l>
<l>Ende hi vragede om niemare</l>
<l>Van Lanceloete harentare.</l>
<l>Daerna quam hi tere steden</l>
<l n="2700">Opten .ix. den dach gereden,</l>
<l>Daer Dodineel gevallen was</l>
<l>Int water, alsmen hier boven las.</l>
<l>Ende hi sach wel tien tiden</l>
<l>Dat hi el nieweren mochte liden.</l>
<l n="2705">Hi beette doe, ende hi bant</l>
<l>Sijn part an enen boem thant,</l>
<l>Ende hi seide wat soes gesciet,</l>
<l>Hine saelt om verlies laeten niet</l>
<l>Van sinen perde, hine sal</l>
<l n="2710">Over liden, hevet hijs geval;</l>
<l>"Want die planke dinket mi</l>
<l>Hier ter stede geleget bedi,</l>
<l>Datmenre wille bedriegen mede</l>
<l>Ridders die comen hier ter stede."</l>
<l n="2715">Hi quam gewapent ter planken saen,</l>
<l>Ende es stoutelike over gegaen,</l>
<l>Als die ghene avonture ontsach,</l>
<l>Die hem toe quam ocht die hi sach.</l>
<l>Alse hi an dander side quam</l>
<l n="2720">Ende hi den casteel vernam,</l>
<l>Daer Dodineel lach gevangen doe,</l>
<l>Hi reeter dapperlike toe,</l>
<l>Want hi gerne herbergen soude.</l>
<l>Ende hi sach comen also houde</l>
<l n="2725">Enen ridder te hem wart</l>
<l>Al gewapent, metter vart</l>
<l>Ridende, die maecte luut groet,</l>
<l>Ende riep op hem: "Gi sijt doet."</l>
<l>Hestor, die stout ende coene was,</l>
<l n="2730">Ne barenteerde hem niet das.</l>
<l>Hi rechte die glavie sonder vorste:</l>
<l>Hi helt den scilt vor sine borste;</l>
<l>Ende als si elc andren so na quamen</l>
<l>Dat si souden vallen te samen</l>
<l n="2735">Wisscede die ghene ter ere siden,</l>
<l>Die Hestors niet en dorste ontbiden</l>
<l>Omdat hi hem te starc dochte.</l>
<l>Maer Hestor stakene so onsochte,</l>
<l>Dat hine droech vanden perde</l>
<l n="2740">Dat hi vallen moeste op derde.</l>
<l>Hi trac tswert ende gaf hem enen slach</l>
<l>Dat hi ne horde noch ne sach.</l>
<l>Hestor, die op hem was erre,</l>
<l>Slepeden wel eens scachts verre,</l>
<l n="2745">Ende sloegen ende quetsten herde</l>
<l>Metten appel vanden zwerde,</l>
<l>So dat hem dat bloet tier stonde</l>
<l>Uutspranc ten nese enten monde.</l>
<l>Hi trac hem den helm af ende seide</l>
<l n="2750">Hi soudene doeden sonder beide</l>
<l>Ne gave hi hem niet op doe.</l>
<l>Die ander antworde niet daer toe,</l>
<l>Hine mochte, want hi in onmacht was.</l>
<l>Alse Hestor wart geware das</l>
<l n="2755">Liet hi hem der rusten plegen</l>
<l>Des hi sijn adem hadde vercregen.</l>
<l>Alse hi mochte spreken seide hi:</l>
<l>"Lieve here, ne doet niet mi."</l>
<l>Ic lie dat ic verwonnen bem."</l>
<l n="2760">Ende binnen dat hi dit seide te hem</l>
<l>Hief hi op lisekine te hant</l>
<l>Hestors halsberch metter hant,</l>
<l>Ende wildem met desen treken</l>
<l>Dat swert inden buc steken.</l>
<l n="2765">Alse Hestor des geware wart</l>
<l>Nam hi hem uter hant dat zwert.</l>
<l>Hi seide: "Nadien dat dus gaet,</l>
<l>Ongetrouwe verrader quaet,</l>
<l>U verranesse sal u niet</l>
<l n="2770">Moegen helpen, wats gesciet;</l>
<l>Want om u verranesse groet</l>
<l>Sal ic [u] stappans slaen te doet."</l>
<l>Ende hi sloech hem dat hoeft af</l>
<l>Met enen slage die hi hem gaf.</l>
<l n="2775">Mettien heeft Hestor vernomen</l>
<l>Uten castele .x. sciltknecht comen,</l>
<l>Diene vriendelike quamen groeten</l>
<l>Ende vielen hem te voeten,</l>
<l>Ende seiden tote hem na desen:</l>
<l n="2780">"Here, wel moetti comen wesen,</l>
<l>Die ons hebt gewroken gemeinlike</l>
<l>Over den man van al erderike</l>
<l>Die ons meest haette tote nu.</l>
<l>Nu coemt met ons, wie biddens u;</l>
<l n="2785">Bedi dese casteel, here,</l>
<l>Die es uwe vorwart mere,</l>
<l>Nadien dat daer toe es comen</l>
<l>Dat gi den here tlijf hebt genomen.</l>
<l>Weet wel, alse die van binnen mede</l>
<l n="2790">Hier af sullen weten die waerhede</l>
<l>Elc bi hem ende alle gemanc</l>
<l>Sullen u des weten meerren danc</l>
<l>Dan enen man die hem gave</l>
<l>.M. marc van sire have."</l>
<l n="2795">Doe voren der knapen een deel</l>
<l>Dit vertellen inden casteel,</l>
<l>Dies die van binnen blide waren.</l>
<l>Als si wisten hoet was gevaren</l>
<l>Si gingen tote Hestore metter vart</l>
<l n="2800">Ende gaven hem een goet part:</l>
<l>Si leeddene inden casteel binnen</l>
<l>Ende baden hem alle met minnen</l>
<l>Dat hi met hen daer bliven soude</l>
<l>Ende hi hare here wesen woude.</l>
<l n="2805">Hi antworde hen lieden sciere</l>
<l><edition n="20"/>Hine daet in gere maniere.</l>
<l>Maer so vele daeden sire toe,</l>
<l>Dat hi hem ontwapende doe</l>
<l>Ende met hen lieden int palays quam,</l>
<l n="2810">Daer hi ene joncfrouwe vernam.</l>
<l>Elc groette andren met desen.</l>
<l>Die joncfrouwe hadde gewesen</l>
<l>Sridders amie, die Hestor sloech doet;</l>
<l>Maer sine felheit was so groet</l>
<l n="2815">Ende sine ontrouwe, dat sine te min</l>
<l>Minnen mochte in haren sin.</l>
<l>Die joncfrouwe vragede daer nare</l>
<l>Hestore wanen hi ware.</l>
<l>Hi seide hi ware van Arturs hove.</l>
<l n="2820">"Dats ene dinc dier ic mi belove,</l>
<l>Dat gi van Arturs hove sijt,</l>
<l>Want hiers een ridder nu ter tijt</l>
<l>Van danen." Hestor sprac van dien:</l>
<l>"Waer es hi? Doettene mi besien."</l>
<l n="2825">Tirst dat hi vort comen was</l>
<l>Ende Hestor wart geware das,</l>
<l>Dat Dodineel was, hi liep te hem wart</l>
<l>Ende hi helsedene metter vart.</l>
<l>Ende elc was van andren blide;</l>
<l n="2830">Ende Hestor vragede hem tien tide</l>
<l>Hoe hi daer quam, in wat manieren.</l>
<l>Hi sprac datten toter rivieren</l>
<l>Ene joncfrouwe daer brochte,</l>
<l>Ende hi over die brugge niet comen mochte;</l>
<l n="2835">Dat hi verdronken was wel naer,</l>
<l>Ende datten een ridder vinc daer</l>
<l>Ende in die vangnesse dede.</l>
<l>Die ioncfrouwe quam gegaen tier stede:</l>
<l>Hi kennesse ende vragede hare</l>
<l n="2840">Waer om dat sine brochte dare.</l>
<l>Die joncfrouwe sprac: "Ic segt u,</l>
<l>Hets waer, mijn man, die doet es nu,</l>
<l>Hi haette u utermaten sere</l>
<l>Omdat gine wondet, here,</l>
<l n="2845">Tere gaderinge, daer gi waert ende hi.</l>
<l>So dat hi eens seide tote mi</l>
<l>Dat hi mi doet soude slaen</l>
<l>Ic ne daede den raet, sonder waen,</l>
<l>Dat ic u hier int lant brochte;</l>
<l n="2850">So dat ic u te Arturs hove sochte,</l>
<l>Also als hi mi hadde geheten,</l>
<l>Ende beval mi, dat suldi weten,</l>
<l>Dat ic sonder u weder quame niet.</l>
<l>Ic moeste doen dat hi mi hiet,</l>
<l n="2855">Ende deder toe al dat ic mochte,</l>
<l>So dat ic u hier brochte</l>
<l>Ende leidde over die riviere.</l>
<l>Alse hi dat wiste hi quam sciere:</l>
<l>Hi liep u op ende vinc altoe,</l>
<l n="2860">Ende leide u in prisone doe,</l>
<l>Daer gi hebt gelegen tote nu,</l>
<l>Ende warter bleven, dat seggic u,</l>
<l>Al u levedage al stille</l>
<l>Hadt gegaen na sinen wille.</l>
<l n="2865">Hets u wel comen, sonder waen,</l>
<l>Dat u dese ridder hevet uutgedaen."</l>
<l>Dodineel sprac tote Hestore doe:</l>
<l>"Here, oft u genoeget, segget mi hoe</l>
<l>Dat gi sijt comen hier int lant."</l>
<l n="2870">Hestor vertellede hem te hant</l>
<l>Hoe die gesellen geport waren</l>
<l>Van Arturs hove, die sonder sparen</l>
<l>Elkerlijc Lancelote doe sochten;</l>
<l>Ende wat niemaren die coninginne brochte</l>
<l n="2875">Van Lancelots doet indes conincs hof,</l>
<l>Ende hoe die .x. daeden belof</l>
<l>Ende ten heligen sworen mede</l>
<l>Dat sine souden te gere stede</l>
<l>Rusten noch liggen, mare</l>
<l n="2880">Altoes wandelen harentare</l>
<l>Tes si verheesten vraye niemare</l>
<l>Weder hi levende ocht doet ware.</l>
<l>"Sekerlike," sprac Dodineel doe,</l>
<l>"Nadien dattie dingen sijn soe,</l>
<l n="2885">Ic wille wel geselle wesen</l>
<l>Vander questen vort na desen."</l>
<l>Hestor was blide om die sake.</l>
<l>Si laegen die nacht daer te gemake:</l>
<l>Des ander daeges si orlof namen</l>
<l n="2890">Ende reden so verre, dat si quamen</l>
<l>Ter witter cruce ten gesetten dage.</l>
<l>Daer quamen oec, al sonder sage,</l>
<l>Alle die gesellen mede toe</l>
<l>Ter tijt die daer geset was doe.</l>
<l n="2895">Ende alsi hen soe ondervonden</l>
<l>Si waren alle blide tien stonden,</l>
<l>Ende waren alle blide tuwaren</l>
<l>Van dien gesellen die vonden waren,</l>
<l>Die si waenden hebben vor die stont</l>
<l n="2900">Verloren, ende nu saegen gesont.</l>
<l>Elc seide andren te dien stonden</l>
<l>Wat hi in die weke hadden vonden,</l>
<l>Maer daer ne was niemen in die rote</l>
<l>Die iet wiste van Lancelote,</l>
<l n="2905">Noch diere af brochte niemaren,</l>
<l>Dies si alle bedroeft waeren.</l>
<l>Walewein sprac sinen gesellen toe:</l>
<l>"Nadien dattie dingen sijn alsoe,</l>
<l>Dat wine niet ne hebben vonden</l>
<l n="2910">Wie moegen wel sceden nu ten stonden."</l>
<l>Mijn here Walewein stac af daer</l>
<l>Sinen helm ende alle dandre naer,</l>
<l>Ende ondercusten hen int sceden,</l>
<l>Ende weenden alle van jamerheden.</l>
<l n="2915">Si wisten wel dat si na dien</l>
<l>Binnen langen niet en souden ondersien</l>
<l>Alsoe te gadere alse si daer waren.</l>
<l>Walewein es irst wech gevaren,</l>
<l>Drivende den rouwe also groet</l>
<l n="2920">Of al sijn geslachte ware doet.</l>
<l>Die .xii. gesellen gemeenlike</l>
<l>Daeden alle des gelike,</l>
<l>Ende elc es sinen wech gegaen.</l>
<l>Nu laet hier davonture staen</l>
<l n="2925">Te sprekene van hen allen gemene</l>
<l>Ende spreect van Waleweine allene.</l>
<l>Nu doet daventure verstaen</l>
<l>Alse Walewein was gegaen</l>
<l>Van sinen geselle, alse gi horen</l>
<l n="2930">Mocht inden boec hier te voren,</l>
<l>Hi reet allene ende jagede.</l>
<l>So war hi quam hi vragede</l>
<l>Om Lancelote harentare,</l>
<l>Offer ieman of wiste niemare;</l>
<l n="2935">Hine mochter niet af vereeschen doe.</l>
<l>Ende als hi hadde gereden alsoe</l>
<l>.Xv. dage al dore dat lant,</l>
<l>Daer hi gene avonture ne vant,</l>
<l>Daer na geviel, als ict vernam,</l>
<l n="2940">Dat hi op enen avont quam</l>
<l>Tere witter abedien, daer hi liet</l>
<l>Sine wapene als hi danen sciet,</l>
<l>Ende nam ander wapene daer.</l>
<l>Hi reet luttel opten dach daer naer</l>
<l n="2945">Omdat sondach was doe.</l>
<l>Hi porrede des maendages vroe</l>
<l>Ende hi maecte sine vart</l>
<l>Ten conincrike van Strangeloet wart.</l>
<l>Hi quam daer ene fonteine liep,</l>
<l n="2950">Die was cout ende claer ende diep,</l>
<l>So dat hem die claerheit gaf</l>
<l>Lust dat hire woude drinken af.</l>
<l>Hi beette ende deede eer iet lanc</l>
<l>Sinen helm af, ende hi dranc</l>
<l n="2955">Vander fonteinen met groten gare.</l>
<l><edition n="21"/>Binnen dien dat hi dranc quam dare</l>
<l>Ene joncfrouwe met groter vart</l>
<l>Gereden op een teldende part.</l>
<l>Alsi minen here Waleweine sach</l>
<l n="2960">Si ontboet hem goeden dach.</l>
<l>Si kindene wel tien stonde,</l>
<l>Hine hadde sinen helm niet gebonden.</l>
<l>Hi antworde hare tier ure:</l>
<l>"Joncfrouwe, God geve u goede avonture."</l>
<l n="2965">Si sprac: "Here Walewein, waer vaerdi?"</l>
<l>"Ine weet, ioncfrouwe," seit hi.</l>
<l>"Ende wat vaerdi soeken dan?"</l>
<l>Hi seide: "Ic soeke enegen man</l>
<l>Ocht wijf, die mi seide niemare</l>
<l n="2970">Van Lancelote, waer dat hi ware;</l>
<l>Bedi, ioncfrouwe, men seget al bloet</l>
<l>Tes conincs hove dat hi es doet."</l>
<l>Si seide: "Daer af ne weet ic niet,</l>
<l>Maer dat ware scade ende verdriet,</l>
<l n="2975">Ende God moete geven van desen</l>
<l>Dat niet waer moete wesen;</l>
<l>Bedi men soude dat ridderscap sien</l>
<l>Alte sere nederen bi dien.</l>
<l>Ic bidde u, dat gi met mi, here,</l>
<l n="2980">Coemt herbergen tavont mere."</l>
<l>Ende si noedden soe sere dare</l>
<l>Dat hi vor herbergen met hare.</l>
<l>Als hi gebeet was camen knapen</l>
<l>Sciere, diene halpen ontwapen.</l>
<l n="2985">Si leiddene in ene camere daer naer:</l>
<l>Tirst dat hi geseten was quam daer</l>
<l>Een knape die seide tot hare</l>
<l>Dat sijn here comen ware,</l>
<l>"Ende hi brinct, des ic wel seker bem,</l>
<l n="2990">Wel .xxx. ridders met hem."</l>
<l>"Ganc wege, ende sech hem dat hi</l>
<l>Hier binnen come tote mi."</l>
<l>Doe vragede Walewein hare</l>
<l>Twi hi brochte so vele ridders dare.</l>
<l n="2995">Die vrouwe antworde hem daer naer:</l>
<l>"Here, ic segt u, het es waer,</l>
<l>Over .ij. milen sal morgen ontstaen</l>
<l>Een groet tornoy, sonder waen,</l>
<l>Vorden casteel vander molen. Sijt seker das,</l>
<l n="3000">Dat in langen geen bat geslaegen was;</l>
<l>Ende die tornoy, in waerre dinc,</l>
<l>Doet slaen Mabonars die coninc.</l>
<l>Hi es Galehoets geslachte,</l>
<l>Die coninc was van groter machte.</l>
<l n="3005">Ende het es soe besproken al,</l>
<l>Die dien tornoy verwinnen sal</l>
<l>Sal hebben enen spereware</l>
<l>Ocht valke, diemen sal geven dare.</l>
<l>Gevalt dat hi ter gaderinge</l>
<l n="3010">Sine amie met bem bringe,</l>
<l>Men sal hare geven enen hoeftbant,</l>
<l>Den rijcsten diemen vint int lant.</l>
<l>Ende om te bejagene dese ere</l>
<l>Wilt hem mijn lief pinen sere,</l>
<l n="3015">Ende doet comen van desen lande al</l>
<l>Die ridders, die hi met hem voren sal.</l>
<l>Hi sal mi met hem voren, seit hi,</l>
<l>Omdat men sal geven den hoeftbant mi,</l>
<l>Mach hijs verdienen in dat plein.</l>
<l n="3020">Nu biddic u, here Walewein,</l>
<l>Ende mane u bider trouwen</l>
<l>Die gi sijt sculdech allen vrouwen,</l>
<l>Ende den coninc Arture uwen oem,</l>
<l>Dat gi mijns liefs wilt nemen goem</l>
<l n="3025">Morgen ende hem te staeden staen.</l>
<l>Doedijt ic weet wel sonder waen</l>
<l>Dat mijn lief boven bliven sal</l>
<l>Ende den tornoy verwinnen sal."</l>
<l>Die ridder quam daer binnen der zale,</l>
<l n="3030">Die van leden ende van lichame wale</l>
<l>Gemaect was ende .i. scone man.</l>
<l>Die ioncfrouwe stont jegen hem op dan</l>
<l>Ende seide haren here al plein:</l>
<l>"Here, hier es mijn here Walewein,</l>
<l n="3035">Die u sal helpen ten tornoye</l>
<l>Morgen den dach." Des hadde ioye</l>
<l>Die ridder ende hi was blide,</l>
<l>Ende liep tote Waleweine tien tide</l>
<l>Ende hietene wellecome wesen.</l>
<l n="3040">Walewein vragede na desen</l>
<l>Den ridder hoe sine name was.</l>
<l>Hi seide: "Ic hete Taganas."</l>
<l>Hi seide hoe die tornoy wesen soude:</l>
<l>Hi bat Waleweine dat hi woude</l>
<l n="3045">Hem ten tornoye in staeden staen,</l>
<l>Ende Walewein belovet saen.</l>
<l>Hi dankets dat hijt hem behiet:</l>
<l>Hi seide hine ontsage hem niet</l>
<l>Hine soude hebben die ere</l>
<l n="3050">Vander tornoye in allen kere.</l>
<l>Si gingen sitten eten tier tijt,</l>
<l>Ende si waren alle verblijt</l>
<l>Vanden belove, dat hen dede</l>
<l>Walewein. Si hopeden daer mede</l>
<l n="3055">Te verwinnen, sonder waen.</l>
<l>Des anderdages sijn si op gestaen</l>
<l>Ende wapenden hen metter vart</l>
<l>Te varne ten tornoye wart.</l>
<l>Die joncfrouwe begonste hare cleden</l>
<l n="3060">Ende pareren ende gereden</l>
<l>Herde fierlike ende scone, bidien</l>
<l>Dat si waende sijn besien</l>
<l>Van hoegen baronen ende rike.</l>
<l>Ende si was oec, sekerlike,</l>
<l n="3065">Scone ioncfrouwe, datmen ne vant</l>
<l>So scone ioncfrouwe in al dat lant.</l>
<l>Dus porrede si metten gesellen</l>
<l>Die daer waren, hordic tellen.</l>
<l>Ende reden so verre, dat si vernamen</l>
<l n="3070">Dat si op enen berch quamen,</l>
<l>Daer si sagen neder in dat dal</l>
<l>Enen tornoy vergadert al</l>
<l>In een plein dat scone was.</l>
<l>Maer die coninc Maboas</l>
<l n="3075">Ne droech gene wapene tien dage.</l>
<l>Hi hadde doen rechten, sonder sage,</l>
<l>Ene leedse in die middewerde</l>
<l>Vandien pleine daer hise begerde:</l>
<l>Daer was sijn wijf in, ende met hare</l>
<l n="3080">Ander vrouwen, die quamen dare</l>
<l>Dat si den tornoy souden besien.</l>
<l>Daer was een sconincs nichte mettien,</l>
<l>Die hare beroemde toe,</l>
<l>Daert alle die vrouwen horden toe,</l>
<l n="3085">Dat si hebben soude den hoeftbant.</l>
<l>Bedi datmen daer niemen en vant,</l>
<l>Diet so wel dede alse hare amijs,</l>
<l>Ende dat si hebben soude den prijs.</l>
<l>Maer alse Taganas amie quam</l>
<l n="3090">Ende si dat beromen vernam</l>
<l>Si spraker toe al sonder beide</l>
<l>Dattie joncfrouwe niet waer ne seide.</l>
<l>Si sprac: "Twi sprekedire toe also?"</l>
<l>Tagonas amie antworde doe:</l>
<l n="3095">"Bedie, datter beter ridder es,</l>
<l>Die nu es comen, sijt seker des."</l>
<l>"Wie es hi? Hoe es hi geheten?"</l>
<l>"Gine sult sinen name nu niet weten,</l>
<l>Maer gi sultene cortelike</l>
<l n="3100">Wel moegen bekennen, sekerlike."</l>
<l>Die joncfrouwe was gram ende sprac dese wort</l>
<l>Tote hare, dat si quame vort</l>
<l>Bi hare sitten den ridder besien.</l>
<l>Ende si ginc tote hare mettien</l>
<l n="3105">Ende sach die ridders wech ende weder</l>
<l><edition n="22"/>Pongieren op ende neder.</l>
<l>Walewein vragede tien tide</l>
<l>Taganase in welke side</l>
<l>Dat hi hem bekeren woude.</l>
<l n="3110">Ende hi seide dat hi wesen soude</l>
<l>Jegen des conincs lieden sonder sparen.</l>
<l>Tirst dat si getrect waeren</l>
<l>Tote den genen, daer si mede</l>
<l>Wouden tournieren te dier stede,</l>
<l n="3115">Walewein trac inden rinc daer nare,</l>
<l>Alse die josterens hadde gare.</l>
<l>Hem quam iegen metter spoet</l>
<l>Een wert riddre ende een goet.</l>
<l>Elc rechte hem ten andren wart,</l>
<l n="3120">Ende lieten loepen metter vart.</l>
<l>Die ridder quam scone ende sere,</l>
<l>Ende brac op Waleweine sijn spere.</l>
<l>Walewein staken weder soe,</l>
<l>Dat hi ter erden moeste vallen doe,</l>
<l n="3125">Ende metten valle sijn arm brac.</l>
<l>Mijn here Walewein reet vort ende stac</l>
<l>Enen andren weder vor sine voete.</l>
<l>Ende al dat hem quam te gemoete</l>
<l>Stac hi vanden perde, ende dede</l>
<l n="3130">So vele met wapenen tier stede,</l>
<l>Dat si daer alle spraken of,</l>
<l>Ende seiden hem groeten lof,</l>
<l>Ende seiden dat hi in alre wijs</l>
<l>Sculdich ware te hebbene den prijs.</l>
<l n="3135">Binnen dien dat si alle te samen</l>
<l>Van Waleweine spraken so quamen</l>
<l>.ij. ridders uten castele</l>
<l>Wel gewapent, die te dien spele</l>
<l>Des conincs liden wouden te staeden staen,</l>
<l n="3140">Dies hadden te doene, sonder waen,</l>
<l>Want si waren begonnen faelgieren:</l>
<l>Walewein hadse in sulker manieren</l>
<l>Bereit, sine mochten niet mere.</l>
<l>Die ridders quamen haestich sere,</l>
<l n="3145">Ende alsi inden tornoy quamen</l>
<l>Si daedent so wale beide te samen,</l>
<l>Dat voer haer glavye te dier uren</l>
<l>Niemen in tgereide mochte duren</l>
<l>Sine moesten vanden perde tumen.</l>
<l n="3150">Ende die van buten moesten rumen</l>
<l>Die plaetse, waer hen lief of leet.</l>
<l>Die van binnen liepen hen op gereet,</l>
<l>Ende mijn her Walewein met grooter vart</l>
<l>Keerdem te dien ridders wart</l>
<l n="3155">So wel, dat hen allen wonderde van dien,</l>
<l>Die dat van hem hadden gesien.</l>
<l>Hi dede so vele te dier stede</l>
<l>Dat sine gesellen hem bleven mede</l>
<l>Ende quamen in gene tornoy doe.</l>
<l n="3160">Ende een des graven broeder daer toe,</l>
<l>Die .ccc. riddre brachte daer.</l>
<l>Ende als hi den tornoy quam so naer</l>
<l>Dat hi els niet en hadde te bestane</l>
<l>Dan recht inden tornoy te slane</l>
<l n="3165">Sagen si comen daer ter steden</l>
<l>Enen ridder doer den mersch gereden,</l>
<l>Wel gewapent, met haesten groet,</l>
<l>Die hadde scilt ende wapene roet.</l>
<l>Als hi biden tornoye quam mettien</l>
<l n="3170">Begonsti gene ridders besien,</l>
<l>Ende sach dat sgraven ridders wel daden.</l>
<l>Die ridder was saen beraeden</l>
<l>Dat hi ten andren keerde daer nare.</l>
<l>Alse die vrouwen des worden geware</l>
<l n="3175">Doe riepen si op hem sere:</l>
<l>"Ay, edel riddre, edel here,</l>
<l>Helpt den genen, des bidden wi u,</l>
<l>Die de meeste noet hebben nu."</l>
<l>Ende hi vor den genen toe</l>
<l n="3180">Daer mijn here Walewein mede was doe,</l>
<l>Ende hi liep hen op dapperlike,</l>
<l>Ende hi stac vanden perde vromelike</l>
<l>Die irst in sijn gemoet quam daer:</l>
<l>Den andren ende den derden daer naer,</l>
<l n="3185">So datten alle diene saegen</l>
<l>Sere duchten ende ontsagen.</l>
<l>Ende die waren an Waleweins side</l>
<l>Worden gesconfiert tien tide,</l>
<l>Dat luttel goet gebrac van dien</l>
<l n="3190">Sine hadden hen geset an tflien,</l>
<l>So dattie ioncfrouwen, die laegen</l>
<l>Ten venstren ende den tornoy saegen,</l>
<l>Den roeden riddre groeten prijs leiden an,</l>
<l>Ende seiden dat hi den tornoy verwan.</l>
<l n="3195">So dat mijn here Walewein horde</l>
<l>Van desen vrouwen een deel die worde,</l>
<l>Die uten tornoye was gevaren</l>
<l>Om hem te vercoelne tuwaren,</l>
<l>So dat hem een knape seide dare</l>
<l n="3200">Dat inden tornoy een ridder ware,</l>
<l>Dien besten dien hi oyt hadde gesien,</l>
<l>Walewein wart sere pensende in dien</l>
<l>Wie die ridder mochte wesen.</l>
<l>Hi plante sinen helm na desen</l>
<l n="3205">Ende nam ene starke glavie toe,</l>
<l>Die starcste die hi hebben mochte doe,</l>
<l>Ende reet opten roeden metter vart.</l>
<l>Tirst dat elc anders geware wart</l>
<l>Liep elc op andren, ende staken</l>
<l n="3210">So dat hare glavyen braken.</l>
<l>Si bleven beide op haere perde.</l>
<l>Mijn here Walewein balch herde</l>
<l>Dat hi niet af den andren here</l>
<l>Ne stac, ende dander balch hem sere</l>
<l n="3215">Dat hine niet of ne hadde gesteken,</l>
<l>So dat hem therte dochte breken</l>
<l>Hi scaemde hem so sere van dien.</l>
<l>Ende alle die hadden gesien</l>
<l>Die joeste seiden tuwaren</l>
<l n="3220">Dat si vrome ridders waeren.</l>
<l>Daerna namen die heren</l>
<l>Anderwerf starke speren.</l>
<l>Si sloegen met sporen die perde,</l>
<l>Ende onderstaken hen so herde,</l>
<l n="3225">Dattie pinen wart hen beden</l>
<l>Sine hadden vanden perde gesceden,</l>
<l>Die speren braken toter hant toe:</l>
<l>Si name nuwe speren doe.</l>
<l>Walewein nam enen starken tien tiden,</l>
<l n="3230">Ende die rode ob ander side</l>
<l>Nam enen den starcsten dien hi vant.</l>
<l>Si lieten loepen beide thant,</l>
<l>Ende mijn here Walewein hi stac</l>
<l>Den andren dat sijn spere brac.</l>
<l n="3235">Die rode ridder staken weder</l>
<l>Dat hi viel vanden perde neder,</l>
<l>Ende hi leet over metter vart.</l>
<l>Ende hi trac daer na sijn swart</l>
<l>Ende liep op tsgraven lieden doe,</l>
<l n="3240">Ende jaegetse toten lietsen toe,</l>
<l>Daer saeten die vrouwen, openbaer.</l>
<l>Alse hise hadde gejaget tot daer</l>
<l>Setten si hen ter vlucht sere,</l>
<l>Alse die niet en mochten duren mere.</l>
<l n="3245">Ende alse die rode ridder siet</l>
<l>Dat dander hen ne weren niet,</l>
<l>Maer dat si emmertoe vlien</l>
<l>Ende gescoffiert sijn tot dien,</l>
<l>Maecte hi thant sine vart</l>
<l n="3250">Ende riedt toten foreeste wart.</l>
<l>Walewein was doe op geseten,</l>
<l>Die na den ridder es gesmeten.</l>
<l>Hi dreef den rouwe so over groet,</l>
<l>Dat hi wel woude wesen doet,</l>
<l n="3255">Ende hi in die plaetse niet bliven dorste.</l>
<l><edition n="23"/>Hi volgede den ridder sonder vorste,</l>
<l>Diene vanden perde hadde gesteken.</l>
<l>Hi sprac hine soude niet gebreken</l>
<l>Te ridene vort tallen stonden</l>
<l n="3260">Tes hi den riddre hadde vonden.</l>
<l>Opdat hi van Arturs hove niet ne si</l>
<l>Sal hi iegen hem vechten tote dien dat hi</l>
<l>Verwonnen si ocht geslegen doet,</l>
<l>Anders ne blivet, clene noch groet.</l>
<l n="3265">Dus porrede Walewein begrepen</l>
<l>Met rouwen ende met erscepen</l>
<l>Volgende den ridder gereet,</l>
<l>Die emmertoe vor hem reet,</l>
<l>Tote dat hi teens forestiers huse quam</l>
<l n="3270">Dien navont, daer hi herberge nam.</l>
<l>Hi was ontfaen hovesscelike</l>
<l>Ende ontwapent dapperlike,</l>
<l>Ende geleit met groten payse</l>
<l>Daer boven inden paleyse,</l>
<l n="3275">Dat scone was. Ende alse hire quam</l>
<l>Wart hi geware ende vernam</l>
<l>Dat Hestor op ene coche sat daer</l>
<l>Ongewapent; ende dar naer</l>
<l>Spranc Hestor op met groter spoet</l>
<l n="3280">Ende heeft Waleweine gegroet,</l>
<l>Ende was herde blide.</l>
<l>Ende Waleweine ob ander side</l>
<l>Makede mede feeste daer af</l>
<l>Meerre dan hem sijn herte gaf.</l>
<l n="3285">Hestor vragede hem dar naer.</l>
<l>Van wat steden dat hi quam daer.</l>
<l>Hi quam van enen tornoye sprac hi,</l>
<l>Die hadde geweest daer bi;</l>
<l>"Ende ic hebbe alden dach heden</l>
<l n="3290">Na enen riddre gereden</l>
<l>Met roeden wapenen, ende diet mede</l>
<l>Ten tornoye wel dede.</l>
<l>Nochtan magic beclagen mi</l>
<l>Vanden selven ridder, bedi</l>
<l n="3295">Hi heeft mi heden, sonder waen,</l>
<l>Die alremeeste scande gedaen,</l>
<l>Die mi noit vor dien gesciede;</l>
<l>Bedi, daert saegen vele liede,</l>
<l>Die daer waren menich een,</l>
<l n="3300">Joesteerden wi onder ons tween.</l>
<l>Ic ne mochten niet gesteken af.</l>
<l>Met enen steke die hi mi gaf</l>
<l>Daer wi reden die derde ioeste</l>
<l>Stac hi mi so, dat ic vallen moeste</l>
<l n="3305">Van minen perde daer ter stede,</l>
<l>Ende wonde mi in die scoudere mede."</l>
<l>Alse Hestor Waleweine verstont</l>
<l>Hi scaemde hem te dier stont,</l>
<l>Dat hi ne wiste wat seggen daer toe,</l>
<l n="3310">Bedi hi duchte sere doe</l>
<l>Sinen evlen moet te hebbene sciere,</l>
<l>Ende hine wilde in gere maniere</l>
<l>Van Waleweine gehaet wesen.</l>
<l>Ende hi knielde vor hem na desen</l>
<l n="3315">Ende seide: "Here, ic bidde u</l>
<l>Om Goede dat gijt vergevet nu,</l>
<l>Ende ic ne kende u niet, sekerlike;</l>
<l>Ende bi alden helichgen van hemelrike</l>
<l>Sweric u, dat mi dit niet,</l>
<l n="3320">Haddic u gekint, ware gesciet."</l>
<l>Ende als Walewein hadde verstaen</l>
<l>Dat hem dat Hestor hadde gedaen</l>
<l>Hi vergavet hem thant daer naer.</l>
<l>Si waren dien nacht te gemake daer.</l>
<l n="3325">Opten andren dach daer nare,</l>
<l>Alsi des daeges worden geware,</l>
<l>Si stoeden op ende droegen over een</l>
<l>Te gaedere te ridene onder hen .ij.</l>
<l>Tote dien, datse sciede die avonture.</l>
<l n="3330">Ende si reden te gadere tier ure.</l>
<l>So lange reden si dat si quamen</l>
<l>Dat si ene wilde heide vernamen.</l>
<l>Als si daer in onder hen beden</l>
<l>Enen half mile hadden gereden</l>
<l n="3335">So worden si geware tien tiden</l>
<l>Ere ouder capellen daer besiden,</l>
<l>Ende si makeden hare vart</l>
<l>Om messe te horne der wart.</l>
<l>Alsi quamen si beetten doe</l>
<l n="3340">Ende gingen tiere capellen toe.</l>
<l>Alsi in die capelle quamen</l>
<l>Sine vonden niemen noch en vernamen.</l>
<l>Die capelle was out ende met allen</l>
<l>Die muren gecloven en te vallen</l>
<l n="3345">Ocht si verrot gewesen.</l>
<l>Si gingen tien outare na desen,</l>
<l>Die woeste was ende te vallen toe.</l>
<l>Si vonden ene cleine dore doe,</l>
<l>Die tenen kerchove wert ondede;</l>
<l n="3350">Ende si vonden in die stede</l>
<l>Enen tombe die was maerberijn</l>
<l>Daer hem lettren an dochten sijn</l>
<l>Wit ende gemaect subtiellike;</l>
<l>Ende het was also sekerlike.</l>
<l n="3355">Si besaegen die lettren ende na dien</l>
<l>Seiden si, diese hadden gesien:</l>
<l>"Wine sijn niet over niet heden</l>
<l>Hier comen te deser steden</l>
<l>Ende wine sceden henen tameer</l>
<l n="3360">Wine sullen avonture vinden eer."</l>
<l>So dat Hestor die lettren las</l>
<l>Daer die bediedinge sulc af was:</l>
<l>"Horstut, riddre, die avonture</l>
<l>Vaers soeken tlant al dure,</l>
<l n="3365">Hoedt di wel ende wacht daer af,</l>
<l>Dattu niet en coems op dit kerchof</l>
<l>Om te hoefde tenegen uren</l>
<l>Te bringene die avonturen</l>
<l>Die hier sijn ende plegen te sine;</l>
<l n="3370">Want het ware verloren pine</l>
<l>Ne bestu die keytive ridder niet,</l>
<l>Die met luxurien es gesciet</l>
<l>Dat hi heeft verloren altemale</l>
<l>Die avonture vanden Grale</l>
<l n="3375">Te hoefde te bringene, daer hi ne mach</l>
<l>Weder toe comen op genen dach."</l>
<l>Beide gesellen hadden tier ure</l>
<l>Groet wonder vander avonture,</l>
<l>Ende seiden dat si sonder waen</l>
<l n="3380">Die lettren niet wel en hadden verstaen,</l>
<l>Bi dat si donkerlike spraken.</l>
<l>Nochtan en lieten si niet bi dien saken,</l>
<l>Sine gingen beide tier dore</l>
<l>Onder Walewein ende Hestore.</l>
<l n="3385">Doe saegen si enen tombe dare,</l>
<l>Die sere bernde ende clare,</l>
<l>Datmen doe wel mochte bi dien</l>
<l>Die vlamme eens scachts hoge sien.</l>
<l>Ende daer waren tomben al omme</l>
<l n="3390">Wel .xij. tere somme,</l>
<l>Die niet en bernden mede</l>
<l>Gelijc dattie ene dede.</l>
<l>Si sagen gerecht op wart</l>
<l>Op elc van den .xij. een zwart</l>
<l n="3395">Die gesellen hadden tier ure</l>
<l>Groet wonder vander avonture,</l>
<l>Ende als sise lange hadden gesien</l>
<l>Hestor sprac te Waleweine na dien:</l>
<l>"Siet hier ene sere wonderlike</l>
<l n="3400">Avonture ende sonder gelike."</l>
<l>Walewein sprac: "Nu moeten wi</l>
<l>Dese avonture proven, dinket mi,</l>
<l>Ende dies oec niet ontberen</l>
<l>Willen [wi] henen sceden met eren.</l>
<l n="3405">Ic bidde dat gi mi laet gaen</l>
<l><edition n="24"/>Voren omme proven ende verstaen</l>
<l>Wat wesen mach; ende dat gi</l>
<l>Hier al stille ontbeit na mi</l>
<l>Tote dien dat ic die avonture sal</l>
<l n="3410">Te hoefde bringen of faelgiren al."</l>
<l>Hestor seide hi daede alsoe.</l>
<l>Ende Walewein ginc opt kerchof doe.</l>
<l>Ende als hi den tomben naken began</l>
<l>Quam hem meer wonderen an</l>
<l n="3415">Dant te voren hadde gedaen;</l>
<l>Bedi hi wart geware saen</l>
<l>Dattie swerde te dien stonden,</l>
<l>[Die] op die tomben gerecht stonden,</l>
<l>Te hem wart quamen, sonder sage,</l>
<l n="3420">Ende op hem sloegen groete slaege,</l>
<l>Dat hine hadde gene moete</l>
<l>Te stane over sine voete.</l>
<l>Ende hi wart soe te barenteert van dien,</l>
<l>Dat hi moeste vallen op sine knien</l>
<l n="3425">Ende op sine palme alsoe houde.</l>
<l>Ende als hi weder op staen soude</l>
<l>Gevoeldi dat op hem quamen</l>
<l>So vele groter slage tsamen,</l>
<l>Dat hi niet op ne mochte staen,</l>
<l n="3430">Maer hi viel in onmacht herde saen.</l>
<l>Ende als hi vander ommacht bequam</l>
<l>Ondedi doegen ende vernam</l>
<l>Dat hi doe was vor die dore</l>
<l>Van dien kerchove, daer hi Hestore</l>
<l n="3435">Doe vant daer sijns ontbiden.</l>
<l>Hi hadde grote scaemte tien tiden.</l>
<l>Doe seide hi, al soude hijt besterven,</l>
<l>Hi soude noch gaen anderwerven</l>
<l>Ter tomben. Ende alse hi quam daer</l>
<l n="3440">Vant hi di zwerde noch al wijchgaer</l>
<l>Alsi te voren hadden gewesen.</l>
<l>Hi decte hem metten scilde na desen</l>
<l>Ten alren besten dat hi mochte,</l>
<l>Dat hem niet gedaen ne dochte,</l>
<l n="3445">Bedi hi was doe mesmaect mere</l>
<l>Dan hi hadde geweest eere;</l>
<l>Want hem ten nese enten monde</l>
<l>Dat bloet uut spranc tire stonde,</l>
<l>Ende hadde smertnesse so groet,</l>
<l n="3450">Dat hi te hant waende bliven doet.</l>
<l>Ende hi viel in onmacht neder.</l>
<l>Ende als hi daer bequam weder</l>
<l>So quam hi weder ter doren</l>
<l>Als hi hadde gedaen te voren.</l>
<l n="3455">Ende hi was soe moede toe,</l>
<l>Dat hi cume mochte spreken doe.</l>
<l>Als hem Hestor also sach</l>
<l>Hi hads int herte swaer verdrach.</l>
<l>Hi sprac: "Hoe staet met u, here?"</l>
<l n="3460">Walewein seide: "Qualik sere.</l>
<l>Ic hebbe sere groeten rouwe</l>
<l>Dat ic ne waende, bi mire trouwe,</l>
<l>Nemmermeer hebben, dat seggic u,</l>
<l>So groeten rouwe als ic hebbe nu:</l>
<l n="3465">Bedi ic bem van al erderike</l>
<l>Dongevalleste man, sekerlike."</l>
<l>Hestor antworde Waleweine dan:</l>
<l>"Here, noch nes niet geboren die man</l>
<l>Noch die riddre, des sijt gewes,</l>
<l n="3470">Dient niewerinc af mesfallen en es."</l>
<l>Hestor nam sinen scilt metter vart</l>
<l>Ende ginc doe ten tomben wart.</l>
<l>Hi hadde onlange gegaen</l>
<l>Als hi gevoelde groete slaegen slaen</l>
<l n="3475">Op sinen helm, dat hi met allen</l>
<l>Sciere ter erden vallen.</l>
<l>Ende als hi opstaen waende weder</l>
<l>Moesti thant echt vallen neder,</l>
<l>Ende wart te barenteert so sciere,</l>
<l n="3480">Dat hi op mochte in en gere maniere.</l>
<l>Was Walewein sere mesmaect ere</l>
<l>Hestor was ne mesmaect mere,</l>
<l>So dat hi met pinen gedoegen</l>
<l>Mochte tondoene sine oegen.</l>
<l n="3485">Hi rechtem op een stic na dien</l>
<l>Ende begonste omtrent hem sien.</l>
<l>Ende sach ten ingange beneven</l>
<l>Der dore lettren gescreven,</l>
<l>Die dus spraken meer no min:</l>
<l n="3490">"Nu meer ne sal niemen comen hier in</l>
<l>Dit kerchof hem ne sal moeten gescien</l>
<l>Met scanden te scedene vandien,</l>
<l>Tot datter incomen sal die gone,</l>
<l>Die es der drover coninginnen sone."</l>
<l n="3495">Hestor toende die lettren daer</l>
<l>Waleweine, diese las daer naer,</l>
<l>Ende Walewein antworde saen,</l>
<l>Hine mochte die lettren niet verstaen</l>
<l>Si droegen over een onder hen beden</l>
<l n="3500">Dat si moesten danen sceden</l>
<l>Avonturen varen soeken, bedi</l>
<l>Si hadden daer gefaelgiert seiden si.</l>
<l>Si reden danen so dat si quamen</l>
<l>In een foreest, daer si vernamen</l>
<l n="3505">Ene cruce, daer an gescreven waren</l>
<l>Lettren, die dus spraken, tuwaren:</l>
<l>"Wandelende ridder, die in desen hoeken</l>
<l>Coems om avonture soeken,</l>
<l>Besie hier .ij. wege nu te tide:</l>
<l n="3510">Die een gaet ter rechter side</l>
<l>Ende die ander ter slinker mede;</l>
<l>Maer also lief alstu heves dine lede</l>
<l>Wachtu, dattu niet dat riden</l>
<l>Ne bestaes ter slinker siden,</l>
<l n="3515">Bedi dune suls niet moegen keren,</l>
<l>Dune suls hebben vele onneren.</l>
<l>Vander rechter side ne seggic niet,</l>
<l>Opdatter di te gane gesciet,</l>
<l>Daer en sal genoech vresen an wesen."</l>
<l n="3520">Als si die lettren hadden gelesen</l>
<l>Sprac Hestor Waleweine toe,</l>
<l>Ende bevalne onsen here doe,</l>
<l>"Bedi ic wille maken mine vart</l>
<l>Recht ter slinker side wart</l>
<l n="3525">Nadien dattie lettren mi ontraden.</l>
<l>Ende gi, here, bi uwer genaden</l>
<l>Sult houden an die rechter side."</l>
<l>"Ic ne sal," sprac Walewein tien tide,</l>
<l>"Ic sal ter linker siden varen."</l>
<l n="3530">"Gine sult," sprac Hestor, "tuwaren,</l>
<l>Ic hebbe geseget dat icken sal gaen."</l>
<l>Si daeden hare helme af beide saen</l>
<l>Ende ondercusten hen bede,</l>
<l>Ende weenden ten gescede.</l>
<l n="3535">Hestor vor sinen pat</l>
<l>Ende Walewein den sinen na dat.</l>
<l>Nu sal ic van Waleweine bedieden</l>
<l>Wat avonturen hem gescieden.</l>
<l>Nu gewaget davonture das:</l>
<l n="3540">Alse Walewein gesceden was</l>
<l>Van Hestore maecti sine vaert</l>
<l>Recht ten foreeste waert,</l>
<l>So dat hi omtrent none quam</l>
<l>Bi ere riviere, daer hi vernam</l>
<l n="3545">Een pawelgioen gerecht. Hier vor dare</l>
<l>Om te siene watter in ware.</l>
<l>Als hire quam daer saeten</l>
<l>Omtrent .vj. man ende aeten.</l>
<l>Walewein sat af ende hi bant</l>
<l n="3550">Sijn part an ene side thant.</l>
<l>Hi ginc int pawelgioen sonder sparen,</l>
<l>Ende groette hen allen, die da waren:</l>
<l>Maer daer en sprac niemen een wort.</l>
<l>Si besagene fellike, ende hi trac bet vort</l>
<l n="3555">Als hem niemen antworde ne gaf,</l>
<l><edition n="25"/>Ende hi stac sinen helm af</l>
<l>Ende ginc met hen sitten ter vart</l>
<l>Sonder tongordene sijn swart,</l>
<l>Ende begonste met groten gere</l>
<l n="3560">Tetene, als dies gerde sere.</l>
<l>Walewein sprac den genen toe</l>
<l>Die bi hem sat, ende seide doe:</l>
<l>"Lieve here, et ende sijt blide."</l>
<l>Die ridder seide te dien tide:</l>
<l n="3565">"Ic ne mach gene bliscap toegen</l>
<l>Also lange als ic vor minen oegen</l>
<l>U met mi sie eten; niet bedi</l>
<l>Ic hads alse wel te doene alse gi.</l>
<l>Ic verbiede u, dat gi in gere wise</l>
<l n="3570">U hant ne doet ter spise.</l>
<l>Doetdijt, gi sullet becopen saen."</l>
<l>Dander seggen si sulne doet slaen</l>
<l>Hine scede saen van dane.</l>
<l>"Ic ne micke niewerinc te gane,"</l>
<l n="3575">Sprac Walewein, "om u verbieden."</l>
<l>Doe sprongen si op onder hen lieden</l>
<l>Met haecsen ende met swerden ter vart.</l>
<l>Alse Walewein des geware wart</l>
<l>Hi trac te hem wart bede</l>
<l n="3580">Sinen scilt ende sinen helm mede,</l>
<l>Alse die hem wilde verweren doe.</l>
<l>Ende si liepen hem alle toe</l>
<l>Om hem te nemene sijn leven.</l>
<l>Den irsten die hem trac beneven</l>
<l n="3585">Wederstont hi stoutelike gnoech,</l>
<l>Want hine ten irsten slage doet sloech,</l>
<l>Ende hi liep opten andren daer naer</l>
<l>Ende sloech enen den arm af daer.</l>
<l>Ende dander vlouwen, die dat saegen.</l>
<l n="3590">Ende Walewein ne woutse niet jaegen,</l>
<l>Ende hi ginc te sinen perde</l>
<l>Ende hi voer wech sire verde.</l>
<l>Hi reet dat hi in ene valeye quam,</l>
<l>Daer hi enen casteel vernam</l>
<l n="3595">Wel staende, daer al om liep</l>
<l>Een groet water ende .i. diep.</l>
<l>Hi reet der wart also houde,</l>
<l>Omdat hire in herbergen woude.</l>
<l>Als hi dus die meeste strate quam</l>
<l n="3600">Hi reet tes hi ene veste vernam.</l>
<l>Hi sager op; doe hordi daer</l>
<l>Een luit, dat dochte hem wesen naer,</l>
<l>Ende hi maecte thant der wart,</l>
<l>Daer hi dat horde, sine vart</l>
<l n="3605">Als hi daer toe quam hi sach dat</l>
<l>In ene merberine cupe sat</l>
<l>Ene joncfrouwe, die dreef groeten rouwe,</l>
<l>Ende riep: "Maria, soete vrouwe,</l>
<l>Wie sal mi hier uut helpen?" Walewein trac</l>
<l n="3610">Te hare wert, die dat wort sprac.</l>
<l>Alsi Waleweine hadde versien</l>
<l>Si riep sere op hem mettien:</l>
<l>"Ay edel riddre, bi ure genade</l>
<l>Tract mi ute desen bade."</l>
<l n="3615">Walewein sloech die hant an hare</l>
<l>Ende tracse met beiden handen dare;</l>
<l>Maer hine mochtse niet verporren doe,</l>
<l>Nochtan dedire al sine cracht toe</l>
<l>Ende provets .ij. waerf ofte drie.</l>
<l n="3620">Ende als die joncfrouwe sach dat hie</l>
<l>Falgierde si seide tier ure:</l>
<l>"Here riddre, an dese avonture</l>
<l>Hebbedi gefalgiert dinket mi.</l>
<l>Nu mogedi seggen dat gi</l>
<l n="3625">Van henen ne sult sceden niet</l>
<l>Sonder scande ende verdriet."</l>
<l>Walewein seide toter joncfrouwe:</l>
<l>"Het es mi leet ende ic hebs rouwe</l>
<l>Dat ic u niet verloeste nu.</l>
<l n="3630">Ic deder mine macht toe, seggic u.</l>
<l>Nu biddic u, dat gi mi segt waer</l>
<l>Bi wat redenen gi sijt daer,</l>
<l>Ende ocht enich man levet,</l>
<l>Die macht u te helpene hevet."</l>
<l n="3635">"Bi trouwen, here," antworde si sciere,</l>
<l>"Ic bem hier in sulker maniere,</l>
<l>Dat ic hebbe gedoeget swaerlike</l>
<l>Alden rouwe van erderike,</l>
<l>Ende ic ne mach nembermere</l>
<l n="3640">Hier uut worden gedaen, here,</l>
<l>Vor die beste ridder die leeft</l>
<l>Hier coemt ende sine hulpe geeft.</l>
<l>Waer omme ic hier ben nu</l>
<l>Dan seggic niemenne, noch u,</l>
<l n="3645">Vor dien dat hi comen sal,</l>
<l>Die mi hier uut sal werpen al.</l>
<l>Ende sine coemste es hier naer,</l>
<l>Bedi si sal wesen in dit iaer."</l>
<l>"Ende bi wat redenen dogedi</l>
<l n="3650">Soe groeten rouwe, dat segget mi."</l>
<l>Si sprac: "Tast dit water een lettelkijn</l>
<l>Soe suldijs sciere vroet moeten sijn."</l>
<l>Doe stac die hant int water die here,</l>
<l>Maer hine waende nembermere</l>
<l n="3655">Te tiden uut tracken die hant,</l>
<l>Omdat hi twater so heet vant.</l>
<l>"Nu mogedi weten," sprac die ioncfrouwe</l>
<l>"Ocht ic gedoge groten rouwe."</l>
<l>Hi seide: "Ine caent gesien niet</l>
<l n="3660">Dat gi lange mocht dragen dit verdriet"</l>
<l>Si seide: "Soudic hebben gestorven</l>
<l>Van pinen ic ware lange verdorven.</l>
<l>Onse here en wille niet van mi</l>
<l>Dat ic noch sterve, here, bedi</l>
<l n="3665">Hijns noch niet gewroken van ere sonde,</l>
<l>Die ic dede tere stonde,</l>
<l>Daer ic omme gedoge dese pine,</l>
<l>Daer mi noch in staet te sine.</l>
<l>Gi moecht wel varen alse gijt gebiet,</l>
<l n="3670">Bedi gine moeget mi helpen niet."</l>
<l>Doe sciet Walewein van hare</l>
<l>Ende voer ten palayse daer nare,</l>
<l>Dat wel .x. knapen sprongen toe</l>
<l>Ende leidene int palays doe,</l>
<l n="3675">Daer hi vele ridders vant tien stonden,</l>
<l>Die alle iegen hem op stonden</l>
<l>Ende hietene wellecome wesen.</l>
<l>Hi ontwapende hem na desen:</l>
<l>Men gaf hem diere cleder an,</l>
<l n="3680">Ende si begonsten vragen dan</l>
<l>Wie hi was. Hi antworde daer nare,</l>
<l>Dat hi van Arturs hove ware.</l>
<l>Hier binnen Walewein vernam</l>
<l>Hoe daer een groet ridder quam</l>
<l n="3685">Uut ere camere van daer binnen,</l>
<l>Dien gedraegen brochten met minnen</l>
<l>.IIIJ. cnapen met geselscape,</l>
<l>Datter oec quam, van ridderscape.</l>
<l>Ende hi was een man sekerlike</l>
<l n="3690">Vanden hogesten van erderike,</l>
<l>Ende sceen wel edel man wesen.</l>
<l>Alse die van binnen saegen desen</l>
<l>Si seiden te Waleweine dese dinc:</l>
<l>"Siet, daer coemt onse here die coninc."</l>
<l n="3695">Walewein stont doe op ende groette</l>
<l>Den coninc als hine gemoette.</l>
<l>Die coninc groettene blidelike saen</l>
<l>Ende deden bi hem sitten gaen,</l>
<l>Ende vragede hem wie hi was.</l>
<l n="3700">Walewein berechte hem thant das.</l>
<l>Die coninc was herde blide daer of,</l>
<l>Dat Walewein was comen in sijn hof.</l>
<l>Hier binnen heeft Walewein vernomen</l>
<l>Eene duve uut ere camere comen,</l>
<l n="3705">Die hem al wit wesen dochte,</l>
<l><edition n="26"/>Ende in haren bec gedraegen brochte</l>
<l>Een rike wiroecvat ende wel geraect,</l>
<l>Van goude ende van zelvere gemaect.</l>
<l>Ende tirst dat si comen was in dien zale</l>
<l n="3710">Wart si vervult al te male</l>
<l>Van soeten roeken utermaten.</l>
<l>Ende alle die inden zale saten</l>
<l>Worden so stom, datter toe</l>
<l>Niemen een wort en sprac doe;</l>
<l n="3715">Maer si knielden alle mettien</l>
<l>Tirst dat si dat hadden gesien.</l>
<l>Ende die duve keerde thant</l>
<l>In ene ander camere, die si daer vant.</l>
<l>Doe liepmen die taflen decken daer.</l>
<l n="3720">Die van binnen saeten daer naer</l>
<l>Alle der taflen weder ende vort,</l>
<l>Ende daer en sprac niemen toe een wort.</l>
<l>Mijn here Walewein hadde besonder</l>
<l>Van diere avonture groet wonder,</l>
<l n="3725">Ende sat metten andren ende speelder mede,</l>
<l>Dat hise doen sach hare gebede.</l>
<l>Daer na heeft Walewein vernomen</l>
<l>Uter selver camere comen,</l>
<l>Daer hi in hadde versien</l>
<l n="3730">Die duveken een deel vordien,</l>
<l>Een die scoenste ioncfrouwe die hi sach</l>
<l>Noit met oegen vor dien dach;</l>
<l>Ende si hadde dat hoeft so scone,</l>
<l>Dat hem en geleec geen onder dien trone.</l>
<l n="3735">Si quam uter cameren gegaen</l>
<l>Ende brachte in hare hant, sonder waen,</l>
<l>Een dat rijcste vat van erderike</l>
<l>(Noit en maecte man desgelike:</l>
<l>Het was een kelke gelijc genoech),</l>
<l n="3740">Dat si boven haren hoefde droech.</l>
<l>Ende alle die daer toe sagen</l>
<l>Negen hen, alsi altoes plaegen.</l>
<l>Alse Walewein dat vat hadde gesien</l>
<l>Hi priset herde sere nadien:</l>
<l n="3745">Het dochtem rike sijn ende wel geraect.</l>
<l>Hine wiste waerof het was gemaect,</l>
<l>Het ne was van houte no van stene,</l>
<l>No van metale negene;</l>
<l>Ende hi was tongemake das,</l>
<l n="3750">Dat hine wiste waerof het was.</l>
<l>Daerna sach hi op die joncfrouwe saen,</l>
<l>Die so edellike was gedaen,</l>
<l>Ende soe overscone mede,</l>
<l>Dat hem wonderde vander scoenhede;</l>
<l n="3755">Bedi hem dochte dat hi vor dien</l>
<l>Negene scone ne hadde gesien.</l>
<l>Ende hi sach so vele op hare,</l>
<l>Dat hi el niewerinc toe nam ware.</l>
<l>Als die joncfrouwe ginc vor die ridders daer,</l>
<l n="3760">Ende si dat vat droech oppenbaer,</l>
<l>Elc van hen allen knielde doe;</l>
<l>Ende alsi cam ten taflen toe</l>
<l>Worden vol die taflen gemeenlike</l>
<l>Vander bester spisen van erderike.</l>
<l n="3765">Alsi ene waerf omme hadde gegaen</l>
<l>Vordie taflen si keerde saen</l>
<l>In die camere danen si quam,</l>
<l>Daer Walewein wel waer toe nam,</l>
<l>Want hise metten oegen gebrochte</l>
<l n="3770">Also lange als hise gesien mochte.</l>
<l>Als hise niet langer mochte gesien</l>
<l>Hi sach vor hem op die taflen na dien,</l>
<l>Ende wart geware thant das,</l>
<l>Dat groete vervulte van spisen was</l>
<l n="3775">Vor alle die daer saten gemene,</l>
<l>Sonder vor hem allene.</l>
<l>Tirst dat hi dat hadde gesien</l>
<l>Hi wart so te barenteert vandien,</l>
<l>Hine wiste wat doen, sonder waen.</l>
<l n="3780">Hi waende iet hebben mesdaen</l>
<l>Dat hem gene spise quam toe</l>
<l>Gelijc datten andren quam doe.</l>
<l>Tirst dattie maeltijt was gedaen</l>
<l>Si stonden op ende gingen wech saen,</l>
<l n="3785">So datter niemen ne bleef altoes,</l>
<l>Ende hine wiste waer hise verloes.</l>
<l>Ende alse hi selve uut woude gaen</l>
<l>Vant hi die dore besloten saen.</l>
<l>Hi ginc tere venstren liggen doe,</l>
<l n="3790">Ende wart sere pensende emmertoe.</l>
<l>Hi sach daer comen enen man thant,</l>
<l>Die brochte enen stoc in die hant,</l>
<l>Ende sprac te Waleweine na desen:</l>
<l>"Ter quader tijt moet wesen</l>
<l n="3795">Dat gi tonsen venstren gelegen sijt.</l>
<l>Vliet van henen ter quader tijt.</l>
<l>Gine moget niet wesen, seggic u,</l>
<l>Gi sijt te onwart daer toe nu.</l>
<l>Gaet u decken metter vart</l>
<l n="3800">In ene camere achterwart,</l>
<l>Daer u niemen ne moege gesien."</l>
<l>Ende hi hief op den stoc mettien</l>
<l>Om Waleweine te slane thant.</l>
<l>Maer Walewein namen hem uter hant.</l>
<l n="3805">"Hets al om niet," sprac die naen,</l>
<l>"Dune sult sonder scande niet henen gaen."</l>
<l>Walewein ginc wech na die tale</l>
<l>In enen hoec vander zale,</l>
<l>Daer hi dat scoenste bedde sach,</l>
<l n="3810">Dat hi gesien hadde vordien dach.</l>
<l>Walewein ginc ten bedde wart saen,</l>
<l>Ende als hire op soude sitten gaen</l>
<l>Hordi roepen ene joncfrouwe:</l>
<l>"Riddre, du starfs, bi mire trouwe,</l>
<l n="3815">Cortelike, gaestu nu ter uren</l>
<l>Sitten op tbedde van avonturen</l>
<l>Ongewapent. Nem die wapene daer</l>
<l>Ende wapen di wel. Daer naer</l>
<l>Ganc mettien wapen</l>
<l n="3820">Ochtu wilt op tbedde slapen."</l>
<l>Mijn here Walewein dede bi scaeden</l>
<l>Dat hem die joncfrouwe hadde geraeden,</l>
<l>Ende ginc op tbedde sitten na dat.</l>
<l>Tirst dat hi op tbedde sat</l>
<l n="3825">Hordi een luyt vreselike:</l>
<l>Hine horde noit dies gelike,</l>
<l>Het dochtem duvels luyt wesen.</l>
<l>Ende hi sach comen na desen</l>
<l>Ene glavye uut ere cameren daer,</l>
<l n="3830">Daer tyser af bernde claer,</l>
<l>Ende stac Waleweine so onsochte,</l>
<l>Dat hem niet gehelpen ne mochte</l>
<l>No yser no halsberch tier ure.</l>
<l>Dat yser no ginc hem die scoudere dure,</l>
<l n="3835">So dat hi thant in onmacht ginc</l>
<l>Vander smerten die hi ontfinc.</l>
<l>Ende als hi vander onmacht bequam</l>
<l>Gevoeldi dat men uut nam</l>
<l>Dyser uut sire scouderen doe,</l>
<l n="3840">Ende hine wiste wiet dede noch hoe.</l>
<l>Hi bloedde sere, maer hine sciet</l>
<l>Noch ne porrede uut den bedde niet,</l>
<l>Ende seide al soudemenne ontliven</l>
<l>Hi soude in dat bedde bliven,</l>
<l n="3845">Ocht hi soude meer sien van dien</l>
<l>Dan hi nochtoe hadde gesien.</l>
<l>Hi gevoelde dat hi lach sere gewont:</l>
<l>Ende hi lach also lange stont.</l>
<l>Alst nacht was ende donker tot dien,</l>
<l n="3850">So dat hi qualijc mocht gesien</l>
<l>Els dan bider manen claerhede,</l>
<l>Die daer sceen te sulker stede,</l>
<l>Ten venstren die open stonden</l>
<l>Mijn here Walewein sach tien stonden</l>
<l n="3855">Als hi wart siende al omtrent</l>
<l><edition n="27"/>In ene camere een serpent,</l>
<l>Dat vreselic was, sekerlike.</l>
<l>Het en es man in al erderike,</l>
<l>Haddi sulc serpent versien,</l>
<l n="3860">Hine hadde hem vervart van dien.</l>
<l>In die werelt es varuwe negene</l>
<l>Men mochtse sien an dat serpent allene.</l>
<l>Het quam in die zale gaende,</l>
<l>Met sinen sterte die erde slaende.</l>
<l n="3865">Alst een stuc so hadde gedaen</l>
<l>Het viel ter erden ende warp uut saen</l>
<l>Een vreselic luyt ende huulde toe.</l>
<l>Alst een stic hadde gelegen alsoe</l>
<l>Bleeft liggende oft ware doet.</l>
<l n="3870">Mijn here Walewein sach wonder groet:</l>
<l>Hi sach tserpent uut sinen monde</l>
<l>Cleine serpente werpen tien stonde,</l>
<l>Tote achten, die leveden saen.</l>
<l>Ende alst dat hadde gedaen</l>
<l n="3875">Ginct in dat palays thant,</l>
<l>Daert enen lupart binnen vant,</l>
<l>Den fiersten die mochte wesen.</l>
<l>Elc bestont andren na desen,</l>
<l>Ende bestonden beide tier tijt</l>
<l n="3880">Onder hen enen fieren strijt,</l>
<l>Ende vochten sere onder hen tween.</l>
<l>Tserpent waende verwinnen al in een,</l>
<l>Ende als den serpente dochte</l>
<l>Dat hi den lupart niet verwinnen ne mochte</l>
<l n="3885">Keerdi in die camere al gram,</l>
<l>Daer hi te voren ute cam.</l>
<l>Doe quamen die cleine serpentkine saen</l>
<l>Ende liepen den groten op, sonder waen,</l>
<l>Ende dat groete hen weder toe,</l>
<l n="3890">Ende vochten onderlinge sere doe.</l>
<l>Die cleine weerden hen wel tier stont,</l>
<l>So dattie strijt so lange stont,</l>
<l>Dat dat grote serpent die cleine</l>
<l>Serpentkine doedde al gemeine,</l>
<l n="3895">Ende die cleine dat grote also.</l>
<l>Si maecten sulke nose doe</l>
<l>Ende sulc geruusch onder hen allen,</l>
<l>Dat sceen dat dat paleys soude vallen.</l>
<l>Doe quam daer groet wint ende gesoech</l>
<l n="3900">Dat hi dat stroyel al wech sloech,</l>
<l>Dat int paleijs tien tiden lach.</l>
<l>Waleweine wondrets als hijt sach.</l>
<l>Lange daerna dochte den here</l>
<l>Dat hi wiven horde wenen sere,</l>
<l n="3905">Ende als hi op woude staen daer nare</l>
<l>Om te wetene wat dat ware</l>
<l>Sach hi comen .xij. ioncfrouwen</l>
<l>Uut ere cameren, bevaen met rouwen,</l>
<l>Ende gingen die ene na dandre doe</l>
<l n="3910">Drivende rouwe emmertoe,</l>
<l>Ende seiden: "Ai God, lieve here,</l>
<l>Wiltijt sullen wi van desen sere</l>
<l>Ende van deser pinen quite wesen?"</l>
<l>Ende si gingen ter cameren na desen,</l>
<l n="3915">Daer Walewein die duve hadde gesien</l>
<l>Inkeren opten avont vor dien;</l>
<l>Ende knielden vor die dore daer,</l>
<l>Ende deden bedinge dar naer,</l>
<l>Ende weenden sere emmertoe.</l>
<l n="3920">Ende alsi lange hadden gedaen also</l>
<l>Si scieden danen. Ende daer naer</l>
<l>Sach Walewein comen daer</l>
<l>Enen wel gewapenden ridder thant,</l>
<l>Scilt omden hals, zwert in die hant,</l>
<l n="3925">Ende sprac te Waleweine wart:</l>
<l>"Ridder, staet op metter vart,</l>
<l>Ende gaet in enen van genen bedden saen</l>
<l>Slaepen, die in gene cameren staen.</l>
<l>Gine moeget hier niet langer wesen."</l>
<l n="3930">Walewein antworde te desen:</l>
<l>"Ine scede van henen niet</l>
<l>So wat so mi daer na gesciet."</l>
<l>"Gi sult. Ne dodijs niet nu,</l>
<l>So sal ic vechten jegen u."</l>
<l n="3935">Walewein sprac: "Eer ic henen scede</l>
<l>Ic sal eer vechten hier ter stede."</l>
<l>Doe sprac die ridder: "Na dien,</l>
<l>Dat gi niet en wilt met payse vlien</l>
<l>Gi moet met crachte vlien dan.</l>
<l n="3940">Ic ontsegge u van nu vort an."</l>
<l>Ende liep Waleweine op herde</l>
<l>Met enen getrecten zwerde.</l>
<l>Walewein, dien hi so versochte,</l>
<l>Weerde hem so hi best mochte.</l>
<l n="3945">Si ondersloegen hen so dicken,</l>
<l>Dattie scilden braken in sticken,</l>
<l>Ende dat hare halsberch tien tiden</l>
<l>Sere scorden in beiden siden;</l>
<l>Ende bloedden sere te dien stonden.</l>
<l n="3950">Walewein was gepijnt vander wonden,</l>
<l>Die hi hadde in die scoudere doe,</l>
<l>Te barenteert ende gepijnt soe,</l>
<l>Dat hise gestelpen niet ne mochte.</l>
<l>Si bloedde soe onsochte,</l>
<l n="3955">Dat hire bi verloes vele crachte.</l>
<l>Hi gedogede so hi best mochte,</l>
<l>Ende hi decte hem met sinen scilde.</l>
<l>Die ander, wildi ocht ne wilde,</l>
<l>Verhaeste hem ende ginc hem so nare,</l>
<l n="3960">Dat hine dreef harentare,</l>
<l>Als die van groter macht was doe.</l>
<l>Walewein dogede emmer toe,</l>
<l>Dat hi sinen adem weder gewan.</l>
<l>Doe ginc hi den ridder sere an,</l>
<l n="3965">Ende vacht op hem dapperlike,</l>
<l>Ende dander op hem des gelike,</l>
<l>Dat so lange gedurde die strijt,</l>
<l>Dat haer negeen ne was te dier tijt</l>
<l>Hine hadde vele verloren</l>
<l n="3970">Vander cracht die hi hadde te voren,</l>
<l>Ende die macht hadde op te stane weder,</l>
<l>Bedi si waren gevallen neder.</l>
<l>Si hadden so sere gevochten tot dien,</l>
<l>Datmen die plaetse mochte bedect sien</l>
<l n="3975">Metten stucken van scilden ende van maelgen</l>
<l>Van halsbergen, die si daeden faelgen.</l>
<l>Ende elkerlijc was soe verdoeft,</l>
<l>Dat hi niet op mochte heffen sijn hoeft,</l>
<l>Maer laegen ter erden in onmacht doe.</l>
<l n="3980">Si laegen verdoeft lange also,</l>
<l>Walewein entie riddre onder hen beden,</l>
<l>Herde onverre van een gesceden.</l>
<l>Doe begonste al tpaleys te levene</l>
<l>Ende die venstren groete slage te gevene,</l>
<l n="3985">Ende het begonste donderen doe</l>
<l>Ende een vreselijc weder werden toe,</l>
<l>Maer het ne regende min no mere.</l>
<l>Walewein was te mayheert sere,</l>
<l>Ende hi was vermoyt so onsochte,</l>
<l n="3990">Dat hi thoeft niet op heffen mochte;</l>
<l>Ende hi hadde die herssene soe versmort</l>
<l>Vanden dondre, die hi hadde gehort,</l>
<l>Dat hi niet vroet en was das,</l>
<l>Weder het nacht ocht dach was.</l>
<l n="3995">Daer quam soete een wint na desen,</l>
<l>Dat een wonder sceen wesen.</l>
<l>Mettien so quamen daer neder</l>
<l>Inden paleyse wech ende weder</l>
<l>Stimmen, die songen soe soetelike,</l>
<l n="4000">Men vonde in die werelt gene gelike</l>
<l>Vanden stimmen; ende van desen</l>
<l>Mochtenre wel .cc. wesen.</l>
<l>Mijn here Walewein, sonder waen,</l>
<l>Ne mochte haer singen niet verstaen,</l>
<l n="4005">Sonder dat hi verstont daer of,</l>
<l><edition n="28"/>Dat si songen: "Glorie ende lof</l>
<l>Moete hebben ewelike</l>
<l>Die coninc van hemelrike."</l>
<l>Ende eer die stemmen worden verstaen</l>
<l n="4010">Was dat palays vol, sonder waen,</l>
<l>Vanden soetsten roke die mochte wesen.</l>
<l>Her Walewein vont binnen desen</l>
<l>Die stimmen soe bequamelike singen</l>
<l>Ende soe soete, dat hi bi dien dingen</l>
<l n="4015">Niet ne waende horen menscelike</l>
<l>Die stimmen maer geestelike.</l>
<l>Het was also, sonder waen.</l>
<l>Hi ontdede sijn oegen saen;</l>
<l>Hine mochte niewer omtrent hem sien.</l>
<l n="4020">Doe wisti wel gewarlike bi dien</l>
<l>Dat gene erdsche dingen ne waren,</l>
<l>Die hi gehort hadde, tuwaren,</l>
<l>Omdat hise niet sien ne mochte.</l>
<l>Hi hadde verloren so sine crachte,</l>
<l n="4025">Dat hi niet op ne mochte staen;</l>
<l>Nochtan haddijt gerne gedaen.</l>
<l>Mettien hi die scone joncfrouwe vernam,</l>
<l>Daer si ute ere camere cam,</l>
<l>Die des avonts droech te voren</l>
<l n="4030">Dat scone vat, alse gi moeget horen,</l>
<l>Ende daer voren .ij. wiroecvate,</l>
<l>Die scone waren utermate.</l>
<l>Ende alsi inden middel quam</l>
<l>Vanden paleyse si nam</l>
<l n="4035">Dat vat, ende deedt vor hare staen</l>
<l>Op ene tafle, sonder waen,</l>
<l>Die selverijn was. Walewein sach dat</l>
<l>Stonden omtrent dat helichge vat</l>
<l>.X. wiroecvate van groter haven,</l>
<l n="4040">Die eenpaerlike wiroec gaven.</l>
<l>Ende alle die stemmen begonsten doe</l>
<l>Met soeten lude singen emmertoe</l>
<l>Soeteliker dan enich gedochte</l>
<l>Van minschen gepensen mochte,</l>
<l n="4045">Ende dit was die sanc daer of:</l>
<l>"Ere, bliscap ende lof</l>
<l>Moete hebben ewelike</l>
<l>Die soete here van hemelrike."</l>
<l>Daer na, als die vorseide sange</l>
<l n="4050">Also hadden geduert lange,</l>
<l>Die ioncfrouwe, daer ic af seide,</l>
<l>Nam dat vat al sonder beide,</l>
<l>Ende droecht weder, dat hem dochte,</l>
<l>In die camere danen sijt brochte.</l>
<l n="4055">Ende hine horde nemmeer vort</l>
<l>Die stemmen, die hi hadde gehort.</l>
<l>Doe worden alle die venstren ondaen</l>
<l>Vanden palayse, ende loken saen.</l>
<l>Dat palays wart donker nadien,</l>
<l n="4060">Dat Walewein niet mochte gesien;</l>
<l>Maer het geviel hem wel ter stont,</l>
<l>Dat hi hem gevoelde al gesont,</l>
<l>Ende also gans ocht hi vor desen</l>
<l>Niet tongemake en hadde gewesen.</l>
<l n="4065">Ende hine hadde geen arch tier stont</l>
<l>Van dat hi in die scoudre was gewont,</l>
<l>Want hi was al gesont tien tide.</l>
<l>Hi ginc in hoege ende blide</l>
<l>Den ridder, daer hi iegen vacht, soeken</l>
<l n="4070">Al dat hi mach in allen hoeken,</l>
<l>Dien hi altoes niet ne vant.</l>
<l>Maer hi horde comen al te hant</l>
<l>Vele lieden te hem wart,</l>
<l>Ende hi gevoelde dat sine metter vart</l>
<l n="4075">Bi arme, bi voeten altemale</l>
<l>Namen ende droegen uter zale,</l>
<l>Ende dat sine herde vaste bonden</l>
<l>Ende in ene kerre leiden tien stonden.</l>
<l>Des ander daeges alse die sonne op quam</l>
<l n="4080">Wert hi ontwake, ende hi vernam</l>
<l>Hem selven in ene kerre,</l>
<l>Des hi drove was ende erre,</l>
<l>Ende in die bome een onsalich part,</l>
<l>Dat cume .v. pont was wart.</l>
<l n="4085">Hem dochte dat hi onteert bi desen</l>
<l>Meer was dan enich man mochte wesen.</l>
<l>Sine scaemnesse was soe groet,</l>
<l>Dat hi wel wilde wesen doet.</l>
<l>Doe quam daer ene quene gegaen</l>
<l n="4090">Met ere sorgyen ende ginc slaen</l>
<l>Dat pert, ende vordene vort</l>
<l>Metter kerren al dore die port.</l>
<l>Alse die lodders in die kerre daer</l>
<l>Den ridder sagen, si liepen daer naer</l>
<l n="4095">Ende warpene met linginen ende met messe</l>
<l>Ende leidene met sulker scinnesse</l>
<l>Tote dat hi quam buten der steden.</l>
<l>Ende alse hi die brugge was leden</l>
<l>Lietene die quene ende ontbant,</l>
<l n="4100">Ende seide: "Vander kerren thant</l>
<l>[Ganc], gi hebter op geseten</l>
<l>Al te lange, dat suldi weten."</l>
<l>Hi spranc daer ave metter vart</l>
<l>Ende ginc sitten op sijn part.</l>
<l n="4105">Hi vragede der quenen daer nare</l>
<l>Hoe die casteel geheten ware.</l>
<l>"Cambonoyc es hi geheten."</l>
<l>Hi es drove ende erre van hare gesmeten,</l>
<l>Ende hi vloecte die ure dat hi</l>
<l n="4110">Oit geboren wart, daer bi</l>
<l>Hi was ridder, diemen vinden mochte,</l>
<l>Die meest scande hadde, dat hem dochte.</l>
<l>Aldus vor mijn her Walewein</l>
<l>Met groten rouwe dor dat plein.</l>
<l n="4115">Ende hi reet den dach lanc,</l>
<l>Dat hi en at noch en dranc,</l>
<l>So dat hi tsavonts herbergen quam</l>
<l>Daer hi enen heremite vernam;</l>
<l>Ende hi horden vesperen daer.</l>
<l n="4120">Die heremite seide daer naer</l>
<l>Dat vesperen waren gesongen dare,</l>
<l>Hoe hi hiete ende wie hi ware.</l>
<l>Ende mijn here Walewein seide</l>
<l>Hem altemale die waerheide.</l>
<l n="4125">Alse die heremite dat hadde vernomen</l>
<l>Seide hi: "Wel moetti sijn comen.</l>
<l>Gi sijt man vander werelt, here,</l>
<l>Dien ic te siene begere mere.</l>
<l>Om Goede, waer lagedi te nacht?"</l>
<l n="4130">Hi was so drove, dat hi gene macht</l>
<l>Hadde te antwordene dan.</l>
<l>Doe wart wel geware [die man]</l>
<l>Dat Walewein sere tongemake</l>
<l>Was om enichgerande sake.</l>
<l n="4135">Doe liet hi daer af die tale staen,</l>
<l>Ende seide tote Waleweine saen:</l>
<l>"Here, ne sijt tongemake niet,</l>
<l>Om sake die u es gesciet.</l>
<l>Hen es so goet man in die werelt al,</l>
<l n="4140">Hine heeft somwile ongeval."</l>
<l>Walewein sprac: "Ic kinne wel dat</l>
<l>Goeden lieden op sulke stat</l>
<l>Mesfalt, mer noit en quam an</l>
<l>Sulc ongeval enen man,</l>
<l n="4145">Alse mi binnen .viij. dagen an comen es."</l>
<l>Hi maecte den heremite vroet das,</l>
<l>Ende seidem sine avonturen met allen</l>
<l>Also alsi hem waren gevallen.</l>
<l>Die goede man begonste op hem sien,</l>
<l n="4150">Ende hi sconfierde hem van dien,</l>
<l>So dat hi niet ne brochte vort</l>
<l>Binnen langen tiden een wort.</l>
<l>Tirst dat spreken mochte die goede man</l>
<l>Sprac hi dus Waleweine an:</l>
<l n="4155">"Walewein, dat gi daer saget dat</l>
<l><edition n="29"/>Was thelichge Grael ende thelichge vat,</l>
<l>Daer in was dat helichge bloet,</l>
<l>Dat ute Jhesus siden woet.</l>
<l>Ende om dat gi u niet daer iegen</l>
<l n="4160">Oetmoedicht alse goede lieden plegen</l>
<l>Was u sculdich, in rechter waerheit,</l>
<l>Sijn broet te sine ontseit.</l>
<l>Ende also waest sekerlike,</l>
<l>Alse gi selve saeget openbaerlike.</l>
<l n="4165">Si waren allegader daer ter stat</l>
<l>Welgedient, daer men uwes vergat."</l>
<l>Mettien mijn here Walewein seide:</l>
<l>"Om Goede, segt mi die waerheide</l>
<l>Van avonturen, die ic sach,</l>
<l n="4170">Binnen den palayse, daer ic in lach."</l>
<l>Die goede man antworde: "Here,</l>
<l>Bi mi ne weetti tavont mere,</l>
<l>Nochtan dat niet bliven ne sal,</l>
<l>Gine sulter weten noch al."</l>
<l n="4175">Mijn here Walewein seide noch:</l>
<l>"Ay, lieve here, segt mi doch,</l>
<l>Ocht gi daer af nu weet iet,</l>
<l>Vanden serpente, wat bediet."</l>
<l>"Ic salt u seggen," sprac die goede man,</l>
<l n="4180">"Ende en vraget mi nemmeer dan,</l>
<l>Bedi in gere manieren, here,</l>
<l>Ic ne segge daer af niet mere.</l>
<l>Here, het es waer dat gi saget</l>
<l>In die camere daer gi in laeget</l>
<l n="4185">Dat serpent dat uut sinen monde</l>
<l>Serpentkine warp te dier stonde;</l>
<l>Ende dat serpent doe ginc van daen,</l>
<l>Ende ginc int palays saen,</l>
<l>Daert den lupart in vant,</l>
<l n="4190">Daert iegen vacht thant.</l>
<l>Dat serpent mochte inde vart</l>
<l>Niet verwinnen den lupart,</l>
<l>Ende keert weder daent was comen.</l>
<l>Als die serpentkine hadde vernomen</l>
<l n="4195">Liepen si op hem met haesten groet</l>
<l>Ende elc sloech andren te doet.</l>
<l>Here, al dit sagedi daer."</l>
<l>Walewein seide: "Gi segt waer."</l>
<l>"Nu sal ic u bedieden," seide</l>
<l n="4200">Die goede man, "die waerheide.</l>
<l>Dat serpent dat starc was ende groet</l>
<l>Dat sal wesen, ic segt u bloet,</l>
<l>Na dien dat ict weet ende kinne,</l>
<l>Artur u oem, in minen sinne,</l>
<l n="4205">Die uten lande sceden sal</l>
<l>Ende laeten vriende ende sijn lant al,</l>
<l>Also alse dat serpent die clene</l>
<l>Serpentkine liet bliven allene.</l>
<l>Ende alst serpent vacht met crachte</l>
<l n="4210">Jegen den lupart, dient niet ne machte</l>
<l>Verwinnen, also sal, tuwaren,</l>
<l>Die coninc op enen ridder varen,</l>
<l>Dien hi niet verwinnen ne sal;</l>
<l>Nochtan sal hire toe doen sine macht al.</l>
<l n="4215">Ende gelijc dat serpent weder ginc</l>
<l>In die camere na die dinc</l>
<l>Datten lupart niet ne mochte verwinnen</l>
<l>Noch onderdoen in genen sinne,</l>
<l>Also sal Artur te hant</l>
<l n="4220">Weder keren in sijn lant</l>
<l>Als hi siet dat hi niet sal</l>
<l>Dien ridder moegen verwinnen al.</l>
<l>Ende die bedietnesse van dien,</l>
<l>Dat gi te diere tijt niet en mocht gesien</l>
<l n="4225">Dattie grote strijt gewarde</l>
<l>Tusscen den serpente entien luparde</l>
<l>Es dat van uwer doegt dat liegt al</l>
<l>Ende van uwen ridderscape uutgaen sal.</l>
<l>Alse die coninc sal keren te sire stede,</l>
<l n="4230">Alse dat serpent in die camere dede,</l>
<l>So sullen hem oploepen die sine,</l>
<l>Gelijc dat die serpentkine</l>
<l>Opliepen den serpente dat was so groet,</l>
<l>Ende sullen den coninc slaen te doet,</l>
<l n="4235">Ende hie hen lieden, dat weetti wel</l>
<l>Van dien dattien serpente gevel</l>
<l>Wat die bediedenesse es daer of.</l>
<l>Nu moetti mi doen een belof,</l>
<l>Ende minen wille, sonder waen,</l>
<l n="4240">Gelijc ic den uwen hebbe gedaen."</l>
<l>Walewein vragede hem wat dat ware.</l>
<l>Die goede man seide openbare:</l>
<l>"Ic wille dat gi mi zwert, here,</l>
<l>Dat gi dese dinc nemmermere</l>
<l n="4245">Ne sult ontecken no bringen vort,</l>
<l>Die gi hier van mi hebt gehort."</l>
<l>Walewein swoert alse hi visierde;</l>
<l>Maer vander tale te mayhierde</l>
<l>Walewein doe herde sere,</l>
<l n="4250">Ende toende bliscepen mere</l>
<l>Dan hem sine herte gaf ende sijn sin.</l>
<l>Walewein bleef den nacht daer in,</l>
<l>Ende die goede man dede sine macht</l>
<l>Om hem taysierne dien nacht.</l>
<l n="4255">Des ander daeges alse die dach quam</l>
<l>Horde Walewein messe ende nam</l>
<l>Sine wapine ende deedse an,</l>
<l>Ende nam orlof anden goeden man,</l>
<l>Ende reet als hi dede te voren.</l>
<l n="4260">Nu ne suldi nembermee van hem horen,</l>
<l>Mar gi sult horen hoe Hestoer</l>
<l>Lanceloete soeken voer.</l>
<l>Die avonture seget hier ter steden,</l>
<l>Alse Hestoer van Waleweine was versceden,</l>
<l n="4265">Dat hi alden dach dore doe</l>
<l>Reet toter vespertijt toe,</l>
<l>So dat hi te vespertiden vernam</l>
<l>Enen man, die in sijn gemoet quam,</l>
<l>Die tote hem seide: "Here</l>
<l n="4270">Riddre, gi rijt alte sere."</l>
<l>Ende Hestor vragede hem: "Waer bi?"</l>
<l>"Gine sullets niet meer weten van mi,"</l>
<l>Seide die naen, ende sonder tale mere</l>
<l>Setti hem ten wederkere.</l>
<l n="4275">Hestor, die dit hadde gehort,</l>
<l>Reet emmer sinen wech bet vort,</l>
<l>So dat hi vort gereden quam</l>
<l>Daer hi enen steen gerecht vernam,</l>
<l>Daer hi lettren ane gescreven vant,</l>
<l n="4280">Die hi begonste lesen te hant.</l>
<l>Daer las hi gescreven dese wort:</l>
<l>"Nieman en ride van henen vort,</l>
<l>Het ne si dat hi sine scande</l>
<l>Hier soeke inden lande."</l>
<l n="4285">Hine wilde niet wederkeren daer bi,</l>
<l>Hine soude eer redene weten twi.</l>
<l>Hi reet vort, al sonder waen,</l>
<l>Ende hadde sinen helm af gedaen</l>
<l>Doer die heitte, ende hi gemoette</l>
<l n="4290">Twee joncfrouwen, die hi groette;</l>
<l>Ende si hem weder. Ende elke seide:</l>
<l>"Het es groete jamerheide,</l>
<l>Here, van u, die so scone sijt."</l>
<l>Maer wat si seiden te dier tijt</l>
<l n="4295">Hine verwarmde hem niet om die wort,</l>
<l>Maer hi reet tien castele bet vort.</l>
<l>Als hire bi quam vant hi een diep</l>
<l>Ende een groet water, dat sere liep,</l>
<l>Ende ene brugge daer over, ende hi</l>
<l n="4300">Vant mede onder enen boem daer bi</l>
<l>Ene joncfrouwe, die hi groette,</l>
<l>Ende si hem weder met goeder moete.</l>
<l>Si seide: "Here gi vaert</l>
<l>Qualike tien castele wart."</l>
<l n="4305">Hestor seide: "Joncfrouwe, waer bi?"</l>
<l><edition n="30"/>Si seide: "Ic sal u seggen twi."</l>
<l>Si wijsdem enen ridder daer naer,</l>
<l>Ende seide: "Siedi den ridder daer</l>
<l>Bider bruggen?" Hi seide te hare:</l>
<l n="4310">"Jay ic wel." Si sprac daer nare:</l>
<l>"Hi es die beste joesteerre, seggic u,</l>
<l>Na minen wane, diemen vint nu.</l>
<l>Gi sult jegen hem moeten joesteren,</l>
<l>Gine sult u niet moegen verweren,</l>
<l n="4315">Ende hi sal u verwinnen, ende hi sal</l>
<l>U werpen daer hi dandre warp al."</l>
<l>"Waer warp hise dan?" sprac hi.</l>
<l>"Hi warpse int water," seide si,</l>
<l>"Beide ridders ende perde.</l>
<l n="4320">Nu doet wel, ende vart uwer verde,</l>
<l>Bedi coemdi ant joesteren</l>
<l>Jegen hem het sal u deren,</l>
<l>Ende gine sult niet moegen winnen an dien."</l>
<l>Hi seide: "Joncfrouwe, ic saels besien."</l>
<l n="4325">Hi bevalse Goede vriendelike</l>
<l>Ende reet ter bruggen dapperlike,</l>
<l>Daer hi genen ridder vant,</l>
<l>Die hem dus toesprac altehant:</l>
<l>"Ridder, nu hoet u jegen mi."</l>
<l n="4330">Die ander seide soe soude hi.</l>
<l>Si begonsten hare orse nopen</l>
<l>Met sporen ende quamen gelopen</l>
<l>Met gerechter glavyen beyde</l>
<l>Met groter gewillicheyde,</l>
<l n="4335">Dat elc op andren sere stac.</l>
<l>Die riddre vanden castele brac</l>
<l>Op Hestore sijn spere doe,</l>
<l>Ende Hestor geraecten soe,</l>
<l>Dat hine neder stac met allen,</l>
<l n="4340">Dat hi int water moeste vallen,</l>
<l>Daer hi in verdronken ware tien stonden</l>
<l>En haddi int water niet vonden</l>
<l>Daer hi hem ane helt metter vart.</l>
<l>Hestor ne sach niet dar wart,</l>
<l n="4345">Ende reet ter porten wart recht vort,</l>
<l>Die te dien castele behort.</l>
<l>Als hi daer binnen waent gaen</l>
<l>Sluutmen vor hem die porte saen;</l>
<l>Ende hi vragede enen man das,</l>
<l n="4350">Waeromme die porte gesloeten was.</l>
<l>Hi sprac: "Si es gesloeten, here,</l>
<l>Datter geen ridder mere</l>
<l>In comen ne moet, hine sal sweren</l>
<l>Dat hi sal televereren</l>
<l n="4355">Vanden quaden costumen, die sijn</l>
<l>Binden castele, met alder macht sijn."</l>
<l>Hestor gaf antworde daer toe,</l>
<l>Dat hijt wel gerne sweert also.</l>
<l>Doe seide tote hem die goede man:</l>
<l n="4360">"Here, sekeret also dan."</l>
<l>"Ic doet gerne," sprac Hestor daer naer.</l>
<l>Men ontdede hem die porte daer:</l>
<l>Hi voer binnen. Daer na seide hi:</l>
<l>"Nu biddic, dat gi berecht mi</l>
<l n="4365">Vanden costumen van hier saen."</l>
<l>Hi sprac: "Ic salse doen verstaen.</l>
<l>Hier binnen es een ridder, here,</l>
<l>Die fel es, ende hovardich sere,</l>
<l>Die fierste, die felste die mach sijn.</l>
<l n="4370">Sijn es dese casteel fijn.</l>
<l>Hi es goet ten wapenen, dat seggic u,</l>
<l>Wine kinnen genen soe goeden nu.</l>
<l>En omdat hi hem kinnet so machtich</l>
<l>Van groter prouetsen, ende so crachtich</l>
<l n="4375">Vecht hi jegen die ridders alle,</l>
<l>Die hier comen bi gevalle.</l>
<l>Als hi enen verwonnen heeft hi doet</l>
<l>Dien ontcleden metter spoet</l>
<l>Al naect, ende diene tier ure</l>
<l n="4380">Al die straeten slepen dure.</l>
<l>Dese costume pleget die ghone</l>
<l>An ridders, die vremde sijn, te doene.</l>
<l>Noch es er ene die es mere</l>
<l>Wonderliker ende dorper sere:</l>
<l n="4385">Hi neemt onse dochteren dagelike,</l>
<l>Scone kindren ende rike,</l>
<l>Opdat si sijn magedekine,</l>
<l>Ende plegeter mede te sine.</l>
<l>Ende alse hise geonneert heeft</l>
<l n="4390">Hi neemtse thant ende gheeft</l>
<l>Sinen serianten, diese vort an</l>
<l>Te haren amien houden dan.</l>
<l>Hi heeft onteert in deser wise</l>
<l>.C. joncfrouwen van hogen prise,</l>
<l n="4395">So dat wi liever te wesene doet</l>
<l>Hadden dan in desen noet.</l>
<l>Ne hebbedi, here, verstaen vele</l>
<l>Der costumen van den castele.</l>
<l>Nu moetti u pinen, here, dat gi</l>
<l n="4400">Die costumen af doet bedi</l>
<l>Dat gi [niet] wilt versworen wesen."</l>
<l>Hi antworde dat hi van desen</l>
<l>Na sine macht hem soude onderwinden</l>
<l>Opdat hine wiste waer vinden.</l>
<l n="4405">Die goede man seide daer nare</l>
<l>Hi soudene leiden daer hi ware.</l>
<l>Si namen Hestore metter vart,</l>
<l>Ende leidene in enen nuwen boengart</l>
<l>Vol van bomen van groter warde.</l>
<l n="4410">Sonder dat stont in die middewarde</l>
<l>Ene viercante plaetse tier tijt,</l>
<l>Die beide breet was ende wijt,</l>
<l>Ende daertoe was beloken dat parc</l>
<l>Met groten zwaren stenen ende starc.</l>
<l n="4415">Si wijsden hem enen horen na die dinc</l>
<l>Yvorijn, die an .i. boem hinc.</l>
<l>Si seiden: "Here, wart u bequame</l>
<l>Dattie here vort quame</l>
<l>Gi sout moeten te voren</l>
<l n="4420">Indelike blasen den horen."</l>
<l>Te hant nam dien horen die here</l>
<l>Ende blieser in so sere,</l>
<l>Dat hi verre mochte sijn gehort.</l>
<l>Te hant quam daer een ridder vort</l>
<l n="4425">Ute enen torre gereden,</l>
<l>Ende hadde een wit pert bescreden.</l>
<l>Hi was ongewapent aldoe:</l>
<l>Hi was camus ende fel toe.</l>
<l>Tirsten dat hi hadde gesien</l>
<l n="4430">Hestore hi groetten na dien,</l>
<l>Ende Hestor met pinen zware</l>
<l>Groettene weder dare.</l>
<l>Die ridder bat Hestore das,</l>
<l>Dat hi hem seide wie hi was.</l>
<l n="4435">Hestor antworde hem:</l>
<l>"Wat hebbedi te doene wie ic bem;</l>
<l>Gine weet van mi tavont mere,</l>
<l>Gine sult mi sekeren ere</l>
<l>Mine begerte te doene."</l>
<l n="4440">"U begerte," sprac die gone,</l>
<l>"En doe ic niet, ine sal in dien</l>
<l>Mine bate ende mijn ere sien.</l>
<l>Nu maect mi vroet das,</l>
<l>Welc u begerte es."</l>
<l n="4445">Hestor sprac: "Mijn wille ware</l>
<l>Dat gi swoert oppenbare,</l>
<l>Dat gi genen man nembermere</l>
<l>In desen casteel en daedt onnere,</l>
<l>Noch oec riddren daer nare,</l>
<l n="4450">Vor dat hi van u verwonnen ware.</l>
<l>Wildi geloven bi ure trouwen</l>
<l>Dat gi nembermee gere joncfrouwen</l>
<l>Onnere ne doen sult, gi moegt bi desen</l>
<l>Wel te minen wille wesen.</l>
<l n="4455">Ic soude dan seggen wie ic ware."</l>
<l><edition n="31"/>Die ridder seide daer nare:</l>
<l>"Sone segdijt niet anders mi?"</l>
<l>Hestor seide: neen hi.</l>
<l>Die ridder seide: "Nembermere</l>
<l n="4460">Ne doe ic riddren onnere,</l>
<l>Ine sal u eer hebben gedaen</l>
<l>Onnere, dat weet sonder waen."</l>
<l>Die ridder sciet thant van dan</l>
<l>Ende dede sine wapene an.</l>
<l n="4465">Die in die plaetse waren doe</l>
<l>Spraken dus Hestore toe:</l>
<l>"Here, weetti waerbi dat hi nu</l>
<l>Ongewapent quam tote u?</l>
<l>Hi waendu onderdoen met spraken,</l>
<l n="4470">Ende pays iegen hem doen maken,</l>
<l>Ende dat gi af sout hebben gedaen</l>
<l>U wapine; want also saen</l>
<l>Als hi u ontwapent hadde gesien</l>
<l>Hi hadde u gevangen na dien,</l>
<l n="4475">Ende also vele scanden gedaen tier stonde</l>
<l>Alse man visieren soude met monde.</l>
<l>Ende hi heeft aldus nochtan</l>
<l>Geonneert menegen goeden man,</l>
<l>Daer wi gerne wrake af souden sien."</l>
<l n="4480">Binnen dien dat si spraken van dien</l>
<l>So was die riddre an porre,</l>
<l>Ende quam gereden uten torre</l>
<l>Wel gewapent ende rikelike</l>
<l>Met roden wapenen, sekerlike.</l>
<l n="4485">Anden hals enen roden scilt,</l>
<l>Ende een spere, dat hi in die hant hilt.</l>
<l>Als hi Hestore sach seide hi:</l>
<l>"Riddre, hoet u nu vor mi,</l>
<l>Bedi ine versekere u niet."</l>
<l n="4490">"Noch ic u," seide dander, "wats gesciet;</l>
<l>Ic ne sach noit ridder vor nu,</l>
<l>Dien ic so sere haette alse u."</l>
<l>Si voren in die plaetse beide,</l>
<l>In dien boengart, daer ic af seide,</l>
<l n="4495">Ende onderliepen hen sere</l>
<l>Beide te gader met groten gere,</l>
<l>So dat si hem so onderstaken,</l>
<l>Dat haerre beider glavyen braken.</l>
<l>Ende elc droech andren ter erden,</l>
<l n="4500">So dat si vielen af vanden perden.</l>
<l>Ende si beide, des geloeft,</l>
<l>Bleven liggende al verdoeft.</l>
<l>Hestor rechte hem irst op daer,</l>
<l>Ende die ander ridder daer naer.</l>
<l n="4505">Doe gingen si groete slage slaen</l>
<l>Elc op andren, sonder waen,</l>
<l>Dat dat vier tien tiden</l>
<l>Uten helmen spranc in allen siden,</l>
<l>Ende dat hen spartten die oegen</l>
<l n="4510">Vanden laste dien si droegen</l>
<l>Van slaegen, wilde elc of ne wilde.</l>
<l>Si sloegen te stucken die scilde</l>
<l>Ende scoerden die halsberge mede</l>
<l>Metten zwerden van goeder snede.</l>
<l n="4515">Si waren beide so gelike</l>
<l>In weren, dat men niet lichtelike</l>
<l>Weten mochte wiet best hebben sceen,</l>
<l>Wie die minste goet was van hen tween.</l>
<l>Dien ridder quam so groete heytte toe,</l>
<l n="4520">Dat hi sterven waende doe.</l>
<l>Hestor verhaestem sere na dien</l>
<l>Ende dedene wisschen ende vlien</l>
<l>Dore die vrese van sinen zwerde,</l>
<l>Datten hadde gequetst herde.</l>
<l n="4525">Hi dectem metten scilde emmertoe,</l>
<l>Mettien dats hem was bleven doe.</l>
<l>Hestor, die van groter stoutheden</l>
<l>Vol was ende vromicheden,</l>
<l>Gaf hem zware slage vele ende gnoech,</l>
<l n="4530">So dat hine so sere sloech,</l>
<l>Ende met so groter gewelt,</l>
<l>Opten arm, daer hi tzwart mede helt,</l>
<l>Dattie arm af vloech ter erde</l>
<l>Al metter hant ende metten zwerde.</l>
<l n="4535">Die gene crijste sere doe.</l>
<l>Hestor stac sijn zwert inden scoe</l>
<l>Ende trac hem den helm af van den hoefde,</l>
<l>Ende behiet hem ende beloefde,</l>
<l>Dat hi hem thoeft af soude slaen</l>
<l n="4540">Hine lyede verwonnen saen,</l>
<l>Dat dander al wederseide.</l>
<l>Hestor sloech al sonder beide</l>
<l>Hem dat hoeft af al erre,</l>
<l>Dat vloech wel eens scachts verre.</l>
<l n="4545">Hestor vragede hen daer naer,</l>
<l>Die in die plaetse waren daer,</l>
<l>Ocht hi iet hadde te done mere.</l>
<l>Si antworden: "Ja ghi, here,</l>
<l>Gi moet die vrouwe met groter weren</l>
<l n="4550">Van desen castele dilevereren,</l>
<l>Die hier onder, dat ons weget,</l>
<l>In enen hole gevangen leget,</l>
<l>Daer .ij. liebarde wachten hare."</l>
<l>Hi seide dat hi gereet ware</l>
<l n="4555">Te done haren wille vort an.</l>
<l>Si seiden: "Nu volget ons dan."</l>
<l>Si leidene onder den tor daer naer,</l>
<l>Ende wijsden hem een hol daer,</l>
<l>Daer die vrouwe in lach gevaen,</l>
<l n="4560">Ende wijsdem waer hi soude in gaen.</l>
<l>Hestor seindem metter hant,</l>
<l>Ende ginc in dat hol thant.</l>
<l>Men mochter wel sien weder ende vort,</l>
<l>Bedi die erde was gescort,</l>
<l n="4565">Datter dore dat licht in quam,</l>
<l>So dat hi die liebaerde vernam,</l>
<l>Die daer ten ingange stonden</l>
<l>Met yserinen ketenen gebonden,</l>
<l>Ende wachten den inganc also,</l>
<l n="4570">Datter niemen in comen mochte doe,</l>
<l>Daer die vrouwe in lach tien tiden.</l>
<l>Si wachtense so in beiden siden.</l>
<l>Hestor sach wel dat hi tien tiden</l>
<l>Mids doer die liebaerde moeste liden</l>
<l n="4575">Soude hi ter vrouwen comen.</l>
<l>Hi heeft sinen scilt genomen</l>
<l>Ende hi quam met sinen zwerde</l>
<l>Gegaen mids doer die lieberde,</l>
<l>Die vreselike geberden,</l>
<l n="4580">Ende ute warpen vele erden</l>
<l>Met claeuwen ende met sterten toe,</l>
<l>Ende sloegen om hen doe.</l>
<l>Hestor ginc jegen den liebart,</l>
<l>Die sere spranc te Hestore wart,</l>
<l n="4585">Die hem naest was gespart.</l>
<l>Ende Hestor hadde gereet dat zwart,</l>
<l>Ende sloech hem die vorste voete af</l>
<l>Met enen slage, die hi hem gaf.</l>
<l>Daer na verhaeldi noch enen slach</l>
<l n="4590">Ende slaet den liebart al dat hi mach,</l>
<l>Ende gaf hem enen slach op thoeft,</l>
<l>Dat hijt hem in .ij. stucken cloeft,</l>
<l>Ende hi vor hem doet viel int sant.</l>
<l>Hi bestont den andren thant.</l>
<l n="4595">Alse dander liebart heeft vernomen</l>
<l>Hestore te hem wart comen</l>
<l>Hi rechte hem daer ter stede</l>
<l>Op sine achterste voete mede.</l>
<l>Hi gegreep Hestore biden scilde,</l>
<l n="4600">Weder hi wilde ocht ne wilde,</l>
<l>Metten claeuwen dattie scilt brac</l>
<l>Ende hine hem vanden halse trac,</l>
<l>So dat Hestor daer met allen</l>
<l>Doe ter erden moeste vallen.</l>
<l n="4605">Ende alse die liebaert wilde</l>
<l><edition n="32"/>Sine claeuwen trecken uten scilde</l>
<l>Hestor, die op was gestaen</l>
<l>Ende met scaemnessen bevaen,</l>
<l>Omdat hi was gevallen neder,</l>
<l n="4610">Liep den liebaert op weder</l>
<l>So stoutelike, wie dat hadde gesien</l>
<l>Souden geprijst hebben van dien,</l>
<l>Ende sloegen in dat ansichte</l>
<l>Groete slage ende gedichte,</l>
<l n="4615">So dat hi hem enen slach gaf</l>
<l>Dat hem dat museel vloech af.</l>
<l>Die liebart, die op hem scieten wilde,</l>
<l>Was soe verworren inden scilde,</l>
<l>Daer sine claeuwen alle in staken,</l>
<l n="4620">Dat hi hem niet mochte genaken.</l>
<l>Doe liep hem Hestor op herde</l>
<l>Ende sloech hem thoeft af metten zwerde,</l>
<l>Ende die claeuwen daer toe,</l>
<l>Die in den scilt staken noch doe.</l>
<l n="4625">Daer na es hi ter vrouwen gegaen.</l>
<l>Hi groettese, ende si hem saen.</l>
<l>Hi sloech die ketenen af tien stonden,</l>
<l>Daer die vrouwe met was gebonden.</l>
<l>Doe nam hise bider hant</l>
<l n="4630">Ende leidese uten prisone thant,</l>
<l>Ende brachtse toter steden</l>
<l>Daer die lieden sijns ontbeden.</l>
<l>Tirst dat si saegen hare vrouwen</l>
<l>Si vergaten al haer rouwen,</l>
<l n="4635">Ende ontfingense blidelike</l>
<l>Ende Hestore al desgelike,</l>
<l>Ende leidense ter kerken daer naer,</l>
<l>Ende gingen allen met hen daer</l>
<l>Loven ende danken onsen here</l>
<l n="4640">Dat hi hen hadde gedaen dese ere.</l>
<l>Ende alsi uter kerken quamen</l>
<l>Quamen die lieden altesamen</l>
<l>Geparert, die minste metten meesten,</l>
<l>Ende maecten hen vele feesten.</l>
<l n="4645">Aldus quamen si inden zale,</l>
<l>Die si vonden geparert wale.</l>
<l>Hestor ginc metter vrouwen sitten daer,</l>
<l>Ende vragede haer daer naer</l>
<l>Hoe si hiete. Si seide thant:</l>
<l n="4650">"Ic bem Orgale van Grakenlant</l>
<l>Ende dese casteel heet also."</l>
<l>Si vragede hem om haer liede doe.</l>
<l>Hi seide: "Si hebben bliscap groet</l>
<l>Omdat hare viant es doet."</l>
<l n="4655">"Es dan doet Margarijs?"</l>
<l>"Ja, hi, vrouwe." "Wat weettijs?</l>
<l>Sagedine doet, segt mi?"</l>
<l>"Ic slogene selve doet," seide hi,</l>
<l>"Met minen handen." Si seide tier tijt:</l>
<l n="4660">"U handen moeten sijn gebenedijt,</l>
<l>Ende uwe lichame namelike</l>
<l>Boven alle mannen van erderike;</l>
<l>Ende gebenedijt si die macht ons heren,</l>
<l>Die u her wart dede keren.</l>
<l n="4665">Gi hebt mi gegeven in minen sin</l>
<l>Die meeste bliscap, diere noit quam in.</l>
<l>Gi hebt mi gewroken, sonder waen,</l>
<l>Van die mi meest scanden heeft gedaen,</l>
<l>Ende algader om niet, here.</l>
<l n="4670">Hets waer, hi minde mi so sere</l>
<l>Alsic maegt was, ende daer binnen</l>
<l>Versochti mi dicken van minnen;</l>
<l>Maer ic kindene so putertieren</l>
<l>Ende fel, dat ic in gere manieren</l>
<l n="4675">Hem minnen ne woude dan.</l>
<l>Nochtan lach hi met versokene an,</l>
<l>Dat eens die tale liep so verre.</l>
<l>Dat ic seide een deel erre,</l>
<l>Hine liete mi in payse van desen</l>
<l n="4680">Ic souden tongemake doen wesen.</l>
<l>Hi was fel ende verweent mede,</l>
<l>Ende seide mi op grote lelijchede,</l>
<l>Daert mine lieden horden toe;</l>
<l>Ende een mijn neve horde doe,</l>
<l n="4685">Ende hi was herde gram om die sake</l>
<l>Die hi sprac, ende tongemake.</l>
<l>Alse Margarijs dit hadde verstaen</l>
<l>Hi ontboet ridders ende seriante saen,</l>
<l>Alse vele als hire hebben mochte,</l>
<l n="4690">Die hi alle op mi hier brochte</l>
<l>In desen casteel al bi nachte,</l>
<l>Ende wan mi aldus af met crachte.</l>
<l>Hen alle, die mine manne waren,</l>
<l>Dedi doet slaen sonder sparen,</l>
<l n="4695">Die niet en wilden worden sine man,</l>
<l>So datter hem so vele vielen an</l>
<l>Ende hem manscap daeden bi dien,</l>
<l>Dat si hem anders en mochten ontflien.</l>
<l>Ende hi quam daer na, o wach.</l>
<l n="4700">In mine camere, daer ic lach.</l>
<l>Ende hi lach met crachten bi mi.</l>
<l>Als hijt hadde gedaen ne woude hi</l>
<l>Mi niet trouwen noch te wive ontfaen;</l>
<l>Maer hi dede mi sciere vaen,</l>
<l n="4705">Ende dede mi leggen tier stont</l>
<l>In dat hol, daer gi mi vont,</l>
<l>Ende bi mi die .ij. lieberde,</l>
<l>Ende hi seide ende hi swoer herde</l>
<l>Ic soude also bliven keytive</l>
<l n="4710">Toten inde van minen live,</l>
<l>En waer dat enich ridder quame,</l>
<l>Die mi uten prisone name</l>
<l>Bi sire doeget ende bi sire manlijchede.</l>
<l>Ende alle die vanden castele mede</l>
<l n="4715">Dedi sweren also, dat si,</l>
<l>Waer dat sake dat hi storve vor mi,</l>
<l>Mi na sine doet souden gevaen</l>
<l>Houden ende niet laeten gaen.</l>
<l>Ende hebbe in swaerre droefheit, here,</l>
<l n="4720">.IIJ. jaer gelegen, ofte mere,</l>
<l>Ende hebbe geten dinc negene</l>
<l>Dan water ende broet allene.</l>
<l>Nu hebbic u vertelt al</l>
<l>Mijn avonture ende mijn geval.</l>
<l n="4725">Nu biddic u, dat gi segt mi</l>
<l>Wanen gi coemt ende hoe u name si."</l>
<l>Hi berechte hare sciere das,</l>
<l>Ende seide dat hi Hestor was,</l>
<l>Ende geselle van sconincs Arturs hove</l>
<l n="4730">Ende vander tafelronden gelove.</l>
<l>Die joncfrouwe seide na desen:</l>
<l>"Here, gi moet te bat comen wesen</l>
<l>Dat gi van Arturs hove sijt.</l>
<l>Gi sult mi danne wel nu ter tijt</l>
<l n="4735">Weten te seggene niemare</l>
<l>Van enen riddre, die es dare</l>
<l>Mede geselle alse gi."</l>
<l>Hestor seide: "hoe heet hi?"</l>
<l>"Lancelot van Lac," sprac die vrouwe.</l>
<l n="4740">Hestor seide: "Bi mire trouwe,</l>
<l>Van hem ne weet ic nu ter stede</l>
<l>Te seggene gene sekerhede,</l>
<l>Bedi in sconincs Arturs hof</l>
<l>[En es daer gene niemare of].</l>
<l n="4745">Daer omme sien wi comen in gelove,</l>
<l>Wie .xij. van sconincs hove,</l>
<l>Ende sijn geporret nu ter ure</l>
<l>Om hem te sokene al dure</l>
<l>Die lande harentare,</l>
<l n="4750">Tes wi weten rechte niemare</l>
<l>Weder doet es so leeft hi."</l>
<l>Die vrouwe seide: "Segt mi,</l>
<l>Ay lieve vrient, waer mach hi wesen?"</l>
<l>Hestor seide hare na desen</l>
<l n="4755">Die niemare, die brochte daer of</l>
<l><edition n="33"/>Die coninginne in Arturs hof.</l>
<l>Ende alsi dat hadde verstaen</l>
<l>Si viel neder in onmacht saen.</l>
<l>Ende als si bequam seide si</l>
<l n="4760">Tongemake ende drove daerbi:</l>
<l>"Ay God, here, hets scade groet</l>
<l>Van Lanceloete, es hi doet.</l>
<l>Nemmermee ne sterft sijns gelike."</l>
<l>Ende si weende jamerlike.</l>
<l n="4765">Hestor vragede hare doe</l>
<l>Waer si Lanceloete kende alsoe"</l>
<l>Si antworde: "Bi saken negene</l>
<l>Ken icken dan bi siene allene;</l>
<l>Want sint dat hi .ij. maent out was</l>
<l n="4770">Ne sag icken niet, sijt seker das,</l>
<l>Nochtan es hi mijn recht swere.</l>
<l>Ende ic hebbe seder, here,</l>
<l>Daer ic int prisoen was</l>
<l>Sulke niemare gehort das,</l>
<l n="4775">Dat ic weet dat hi leeft,</l>
<l>Ende om die doegt die hi in heeft</l>
<l>Minne ickene boven allen man."</l>
<l>Hestor seide: "Hoe mogedi dan</l>
<l>Int prisoen dat hebben vernomen,</l>
<l n="4780">Daer niemen tote u ne mochte comen</l>
<l>Dan doer die liebarde die ic sloech doet?"</l>
<l>"Het mochte; men brochte mi broet</l>
<l>Ende water tere ander stede,</l>
<l>Daer ic mijn leven leidde mede."</l>
<l n="4785">Hestor sprac: "Berecht mi das,</l>
<l>Waerbi Lanceloet u recht swere was."</l>
<l>Si seide: "Daer bi, het was mijn moeder</l>
<l>Des conincs Bans suster, ende hi haer broeder,</l>
<l>Die coninc was van Beynoec algader,</l>
<l n="4790">Ende hi was Lanceloets vader.</l>
<l>Ende mijn moeder quam met haren</l>
<l>Broeder in dat lant gevaren,</l>
<l>Ende hi huwese an minen vader.</l>
<l>Maer si waren onlange te gader</l>
<l n="4795">Dat ic geboren was maer een half jaer</l>
<l>[Mine moeder starf daer naer],</l>
<l>Ende mijn vader starf binnen .vii. jaeren.</l>
<l>Ende alsi beide doet waren,</l>
<l>Omdat ic jonc was ende clene,</l>
<l n="4800">Verlosic al mijn goet sonder allene</l>
<l>Desen casteel, daer gi nu in sijt.</l>
<l>Hadde mijn vader geleeft langen tijt</l>
<l>Ic hadde een rike wijf gewesen;</l>
<l>Nu bem ic tonder van goede bi desen."</l>
<l n="4805">Hestor seide: "Doer Lanceloets wille</l>
<l>Bem ic u riddre lude ende stille."</l>
<l>Hi was daer dies nachts wel ontfaen,</l>
<l>Ende hem was vele eeren gedaen.</l>
<l>Sander dages als hi hadde gehort</l>
<l n="4810">Messe vor hi in die queste vort.</l>
<l>Davonture swiget van hem. Nu hort</l>
<l>Van minen here Yweine vort.</l>
<l>Davonture doet nu verstaen</l>
<l>Alse mijn here Yweyn was gegaen</l>
<l n="4815">Van sinen gesellen hi reet doe</l>
<l>.iij. dage emmer toe</l>
<l>Dat hi gene avonture en vermam,</l>
<l>So dat hi opten vierden dach quam</l>
<l>Omtrent primetijt gevaren</l>
<l n="4820">In enen bosch, daer voglen waren.</l>
<l>Hi hadde sinen helm af gedaen</l>
<l>Omdat hi met heyten was bevaen.</l>
<l>Hem quam te gemoete in die vart</l>
<l>Enen joncfrouwe op een teldende part.</l>
<l n="4825">Hi groetese, ende si hem also,</l>
<l>Ende si begonste lachen doe.</l>
<l>Hi pensede dat sonder sake niet ne ware,</l>
<l>Ende doe sprac hi tote hare:</l>
<l>"Joncfrouwe, op trouwe biddic u,</l>
<l n="4830">Segget waeromme gi lacht nu."</l>
<l>"Ic salt u seggen," sprac die ioncfrouwe,</l>
<l>"Wildi geloven bi ure trouwe</l>
<l>Dat gi mi sult geven ene</l>
<l>Gichte, die u sal costen clene."</l>
<l n="4835">"Ic salse u gerne geven," sprac hi.</l>
<l>Si seide: "Ic sal u seggen daer bi</l>
<l>Die dinc, daer gi omme vraget.</l>
<l>Ic quam gereden," sprac die maeget,</l>
<l>"Vor een paeuwelgioen hier int lant,</l>
<l n="4840">Daer ic een ridder ende sijn lief vant.</l>
<l>Daer hordic dattie joncfrouwe</l>
<l>Den ridder maende bi sire trouwe,</l>
<l>Daer si waren vor tpaeuwelgioen,</l>
<l>Hoe vele hi doer hare soude doen.</l>
<l n="4845">Die ridder antworde tien tiden:</l>
<l>"Ic ne late u heden liden</l>
<l>Ridder noch joncfrouwe, ic ne sal</l>
<l>U hare peerde geven al."</l>
<l>Si antworde, soe wout also.</l>
<l n="4850">Alsic daer leet spranc die ridder toe</l>
<l>Ende woudemi nemen mijn pert daer,</l>
<l>Als hi oec hadde gedaen, maer</l>
<l>Dat hem die joncfrouwe dede</l>
<l>Wedergeven mi ter stede</l>
<l n="4855">Als ic van hem sciet ic seide tien tiden</l>
<l>Datter noch wel sulc mochte liden,</l>
<l>Diene logenare soude maken</l>
<l>Van sinen beromelike spraken.</l>
<l>Hi antworde mi doe</l>
<l n="4860">Dat icker daede al mine macht toe,</l>
<l>Ende nu moestic lachen bi dien</l>
<l>Tirst dat ic u hadde versien,</l>
<l>Bedi ic wiste wel also houde</l>
<l>Dat icken logenare maken soude</l>
<l n="4865">Woudix u bidden; nu hebbict u.</l>
<l>Waerbi ic loech weetti nu.</l>
<l>Wat mijn heeschen sal wesen hier of....</l>
<l>Dat gi mi doet gelof,</l>
<l>Dat es mijn heesch, here, dat gi</l>
<l n="4870">Des ridders part wilt geven mi.</l>
<l>Die mi woude nemen tmijn."</l>
<l>Hi seide, bider trouwe sijn</l>
<l>Hi soudere al sine macht doen toe.</l>
<l>Ende si leidene daer wart doe.</l>
<l n="4875">Dus voren si te gader dare.</l>
<l>Mijn here Ywein vragede hare:</l>
<l>"Joncfrouwe, weetti iet wie ic si?"</l>
<l>"Jay ic, here," antworde si,</l>
<l>"Ic weet wel dat gi here Ywein sijt,</l>
<l n="4880">Sconincs Uriens sone." Ende tier tijd</l>
<l>Reden si te gadere, tes si quamen</l>
<l>Daer si dat pawelgioen vernamen.</l>
<l>Si toende hem dat pawelgioen, daer</l>
<l>Die ridder in was; ende spranc daer naer</l>
<l n="4885">Uten pawelgioene metter vart,</l>
<l>Ende sat gewapent op sijn part,</l>
<l>Ende sprac tote Yweine mettien</l>
<l>Van also verren als hine mochte sien:</l>
<l>"Here ridder, gi moet gaen te voet,</l>
<l n="4890">Want mijn lief u part hebben moet."</l>
<l>Yweyn antworde metter vart:</l>
<l>"Moet u lief hebben mijn part</l>
<l>Soe moet ic uwe hebben, sonder waen,</l>
<l>Want ine mach te voet niet gaen."</l>
<l n="4895">"Gi moet mi geven," antworde hi,</l>
<l>"Of gi moet vechten jegen mi."</l>
<l>"Ic ware dan een recht musart,"</l>
<l>Sprac Ywein, "gavic u mijn part</l>
<l>Sonder anders daertoe te doene."</l>
<l n="4900">Die ridder sprac vanden pawelgioene:</l>
<l>"Gine wilter danne els niet doen toe?"</l>
<l>"Nenic," sprac Yweyn doe.</l>
<l>"Wie moeten dan vechten, wat soes gesciet,</l>
<l>Anders ne mogedi henen niet."</l>
<l n="4905">Doe haelden si beide udewart</l>
<l><edition n="34"/>Ende vergaderden met groter vart,</l>
<l>So dat op minen here Yweine stac</l>
<l>Die ridder; ende sijn spere brac</l>
<l>Ende spleet ontwee vander steke;</l>
<l n="4910">Maer die halsberch en mochte niet breken.</l>
<l>Hi was soo vast, sonder faelge,</l>
<l>Datter niet af gebrac ene maelge.</l>
<l>Mijn here Ywein droech bet neder</l>
<l>Sine glavie, ende staken weder</l>
<l n="4915">Dat sine glavie ginc bede</l>
<l>Doer sinen scilt ende halsberch mede,</l>
<l>Ende wondene in die slinke side,</l>
<l>Ende geraectene soe tien tide,</l>
<l>Dat hine droech neder ter erde</l>
<l n="4920">Met groter macht van sinen perde.</l>
<l>Ende hi sloech sine hant an tpert</l>
<l>Ende gavet der joncfrouwen metter vart,</l>
<l>Die met hem was comen daer.</l>
<l>Ende hi vragede hare daer naer</l>
<l n="4925">Ocht hi van sinen gelove ware</l>
<l>Wel gequijt doe jegen hare?</l>
<l>Si seide: ja hi wale van al.</l>
<l>Met desen hise Goede beval.</l>
<l>Ende hi liet daer die joncfrouwe</l>
<l n="4930">Vanden pawelgioene in rouwe</l>
<l>Om haren amijs, daer hare af dochte</l>
<l>Dat hi niet genesen en mochte.</l>
<l>Mijn here Ywein vor sire verden doe.</l>
<l>Ende [reet] toter vespertijt toe.</l>
<l n="4935">Doe gemoetti ene joncfrouwe,</l>
<l>Die dreef herde groeten rouwe.</l>
<l>Mijn here Ywein vragede hare</l>
<l>Waerombe si drove ware.</l>
<l>Si seide: "Ic bem drove bedi</l>
<l n="4940">Mijn amijs hadde bevolen mi</l>
<l>Enen dien scoensten spereware</l>
<l>Die iewerincs was hare noch dare,</l>
<l>Ende hi haddene herde wart.</l>
<l>Daer ickene soede vueren thuus wart,</l>
<l n="4945">Ende ic vore ene loedse leet</l>
<l>Quamer een ridder uut gereden,</l>
<l>Die mi mijn vogelkin daer nam.</l>
<l>Mijn lief saels wesen herde gram,</l>
<l>Ende hi sal mi slaen te doet,</l>
<l n="4950">Bedi hi sal wanen al bloet</l>
<l>Dat icken iemen hebbe gegeven:</l>
<l>Daeromme sal hi mi nemen tleven."</l>
<l>Mijn here Ywein seide; "Joncfrouwe,</l>
<l>Legt neder desen groten rouwe,</l>
<l n="4955">Ende wijst mi den genen die u</l>
<l>U vogelkin hevet genomen nu.</l>
<l>Ic salt u weder geven ocht hi</l>
<l>Sal met wapenen verwinnen mi."</l>
<l>Si seide: "Here gi moet van desen</l>
<l n="4960">Van Goede gebenedijt wesen."</l>
<l>Si leidene tes hi ter loedse quam,</l>
<l>Daermen den spereware haer nam.</l>
<l>Alsi daer comen waren hi seide:</l>
<l>"Joncvrouwe, nu gaet in sonder beide,</l>
<l n="4965">Daer gi uwen spereware siet</l>
<l>Neemtene, en laetes niet.</l>
<l>Ic gelove u bi mire trouwe</l>
<l>Mine macht te doene daer toe, joncfrouwe,</l>
<l>Dat ic u jegen die gene al,</l>
<l n="4970">Diet weder seggen, bescudden sal.</l>
<l>Ne vindene niet, so wijst mi</l>
<l>Den genen dien u nam, bedi</l>
<l>Ic saelt u doen betren, sonder wanc."</l>
<l>Die joncfrouwe seits hem groeten danc,</l>
<l n="4975">"Maer ic hadde liever, mocht sijn,</l>
<l>Met minnen dan crachte tmijn."</l>
<l>"Ne mogedijt niet hebben met minnen</l>
<l>Ic saelt met crachte dan gewinnen."</l>
<l>Si gingen in die loedse sniemen</l>
<l n="4980">Sonder te groetene yemen;</l>
<l>Ende hi seide: "Joncfrouwe, nu gaet,</l>
<l>Neemt uwen vogel daer hi staet."</l>
<l>"Dat sal ic gerne anevaen."</l>
<l>Si es ter perchen wart gegaen</l>
<l n="4985">Daer si haeren sperewart vant,</l>
<l>Ende wouden af nemen thant.</l>
<l>Een ridder seide daer: "Joncfrouwe, vliet,</l>
<l>Bedi gine draegetene henen niet.</l>
<l>Soect uwen vogel in andren steden:</l>
<l n="4990">Desen en gecriegedi heden."</l>
<l>Mijn here Ywein seide saen:</l>
<l>"Here ridder, laet dit staen,</l>
<l>Ende gevet der joncfrouwen nu</l>
<l>Hare vogelkin, dat radic u."</l>
<l n="4995">Die ridder antworde daer nare:</l>
<l>"Wildi dan bescermen hare?"</l>
<l>Mijn here Ywein antworde te dien:</l>
<l>"Dat saldi sciere moegen sien;</l>
<l>Bedi si salne wech draegen thant."</l>
<l n="5000">Die ridder staker toe sine hant</l>
<l>Ende wouden hare nemen doe.</l>
<l>Mijn here Ywein scoeter toe,</l>
<l>Ende hi hiet hem des af staen</l>
<l>Of hi soudene doet slaen.</l>
<l n="5005">Die gene balch hem sere das,</l>
<l>Ende hi, die wel gewapent was,</l>
<l>Plante sinen helm metter vart</l>
<l>Ende ginc sitten op sijn part,</l>
<l>Ende sprac minen here Ywein toe</l>
<l n="5010">Dat hi [hem] jegen hem hoede doe.</l>
<l>Elc rechte hem ten andren wart,</l>
<l>Ende quamen gereden met groter vart,</l>
<l>Dat si hen so onderstaken,</l>
<l>Dattie scilde in stucken braken</l>
<l n="5015">Ende die halsberge scoerden mede,</l>
<l>Dat si hen onderwondden bede</l>
<l>Ende si al metten perden</l>
<l>Beide gader vielen ter erden.</l>
<l>Mijn here Ywein was tien tide</l>
<l n="5020">Gewont in die slinke side;</l>
<l>Ende die ridder was so sere gewont</l>
<l>Dat hi niet op en mochte tier stont.</l>
<l>Mijn here Ywein al metten trinsone</l>
<l>Stont op, daer lach die gone,</l>
<l n="5025">Ende liep hem op al daer hi lach,</l>
<l>Ende gaf hem enen zwaren slach.</l>
<l>Ende hi trac hem den helm af saen</l>
<l>Ende seide hi souden doet slaen</l>
<l>Hine gave hem op te dier stont.</l>
<l n="5030">Die riddre, die soe was gewont,</l>
<l>Seide: "Ay here, op genaden groet,</l>
<l>Om Goede, en slaet mi niet doet</l>
<l>Gine laet mi biechte ere</l>
<l>Spreken ende ontfaen onsen here.</l>
<l n="5035">Ende ic bidde u, here, dat ghi</l>
<l>Om enen pape vaert hier bi,</l>
<l>Enen heremite, ende bidt hem sere</l>
<l>Dat hi mi bringe onsen here."</l>
<l>Dat dede mijn here Ywein gerne.</l>
<l n="5040">Hi beval die joncfrouwe varne</l>
<l>Daer si te done hadde doe.</l>
<l>Si voer van daer ende was toe</l>
<l>Drover dan si was te voren,</l>
<l>Om dattie ridder hadde verloren</l>
<l n="5045">Sijn lijf ende een ander was gewont</l>
<l>Om also cleine sake tier stont</l>
<l>Als om enen spereware.</l>
<l>Mijn here Ywein vor daer nare</l>
<l>Soeken den heremiten tier steden</l>
<l n="5050">Daer hem die ridder hadde gebeden.</l>
<l>Des ridders amie dreef rouwe groet</l>
<l>Ende .i. sciltknecht om des ridders doet.</l>
<l>Als die ridder was gebiecht</l>
<l>Ende Goede ontfaen hadde ende berecht</l>
<l n="5055">Mijn here Ywein sciet van dare</l>
<l><edition n="35"/>Ende begonde metten heremite te gane,</l>
<l>Ende leide sijn pert tien tiden,</l>
<l>Alse die niet ne woude riden</l>
<l>Daer men droech so groeten here,</l>
<l n="5060">Daer hi an dede sijns selfs ere.</l>
<l>Ende alsi in die hermitage quamen,</l>
<l>Die in dat lant hiet bi namen</l>
<l>Dermitage vanden berge, quamen daer</l>
<l>.iij. broedere ende ontwapenden daer naer</l>
<l n="5065">Ende besaegen sine wonde.</l>
<l>Ende hi bleef daer tier stonde</l>
<l>Liggende .xv. dage al stille</l>
<l>Doer sire wonden wille,</l>
<l>Eer hi denen mochte riden iet.</l>
<l n="5070">Vort sprect davonture niet</l>
<l>Van minen here Yweine, sonder waen.</l>
<l>Ende si sal te sprekene bestaen</l>
<l>Van Mordrette, die de joncste was</l>
<l>Van Waleweins brodren, als ic las.</l>
<l n="5075">Davonture seget hier ter steden</l>
<l>Alse Mordret was gesceden</l>
<l>Van sinen gesellen, dat hi den dach lanc</l>
<l>Reet sonder ate ende sonder dranc.</l>
<l>Ende hi was gepijnt van desen,</l>
<l n="5080">Want die dach hadde [heet] gewesen,</l>
<l>Ende hine hadde daer toe</l>
<l>Geen ongemac geleert nochtoe,</l>
<l>Alse die jonc was van .xx. jaere;</l>
<l>Niet bedi hine was tuwaren</l>
<l n="5085">Een lanc groet ridder tier stont,</l>
<l>Ende hi hadde thaer kerspende blont,</l>
<l>Ende hi hadde tansichte staende wel;</l>
<l>Maer hi was op te siene fel,</l>
<l>Ende hine slachte niet bi dien</l>
<l n="5090">Walewein int op sien.</l>
<l>Walewein was van diere manieren</l>
<l>Dat hi was op te siene goedertieren</l>
<l>Ende simpel ende genadich int opsien.</l>
<l>Die rechte waarheit es van dien</l>
<l n="5095">Dat Walewein was beide te samen</l>
<l>Goedertierre ende scoenre van lichamen</l>
<l>Ende meerre, maer dat luttel was.</l>
<l>Ende omdat ic noch geswegen hebbe das</l>
<l>Ende niet getelt tuwaren</l>
<l n="5100">Vanden broederen hoe si gedaen waren</l>
<l>Sal ic u doen te verstane</l>
<l>Hare gescepnesse ende hare gedane.</l>
<l>Hets waer, mijn here Walewein was</l>
<l>Die scoenste van hen allen, als ict las,</l>
<l n="5105">Ende die meeste van lichamen</l>
<l>Alsi alle waren te samen,</l>
<l>Ende wel gescepen ende wel gemaect</l>
<l>Van allen leden, ende wel geraect.</l>
<l>Hine was niet te groet no te cleine,</l>
<l n="5110">Maer hi was int gemeine</l>
<l>Van herder scoenre scepnesse</l>
<l>Ende van cleinleker hebbenesse,</l>
<l>Ende ridderliker van manieren</l>
<l>Dan enich vanden andren vieren</l>
<l n="5115">Vander ouden die hi hadde dan.</l>
<l>Men sprac van Garite nochtan</l>
<l>Dat hi na also vele tien tide</l>
<l>Van wapine dogede in stride,</l>
<l>Maer hine droech te gere stede</l>
<l n="5120">Sulke sorge alse Walewein dede,</l>
<l>Die so wat dat hem gesciede</l>
<l>Altoes minde arme liede</l>
<l>Ende was hen soete ende goedertiere;</l>
<l>Ende die lasersche in alre maniere</l>
<l n="5125">Dien halp hi in alre wijs,</l>
<l>Daer hi lof of hadde ende prijs.</l>
<l>In Arturs hof, alsict las,</l>
<l>Waren alse goede ridders alse hi was,</l>
<l>Also lange alsi behouden mochten</l>
<l n="5130">Haeren adem als si vochten,</l>
<l>Ne hadde niet ene costume gewesen,</l>
<l>Die in hem was, alse wi lesen,</l>
<l>Dat te sulker wilen optien dach</l>
<l>Sine cracht te dobleerne plach,</l>
<l n="5135">Datten gene ridders onderdoen mochten</l>
<l>Noch verwinnen, die jegen hem vochten.</l>
<l>Hi plach enen costume mede</l>
<l>Als hi vacht teneger stede</l>
<l>Jegen enichgen ridder in stride</l>
<l n="5140">Hi ware doet bleven tier tide</l>
<l>Ocht hi ware te boven comen</l>
<l>Van dat hi hadde ondernomen.</l>
<l>Hi was goet riddre in allen kere</l>
<l>Ende getrouwe sinen here.</l>
<l n="5145">Hine was geens quaets sprekens gewone</l>
<l>Noch van pijnlijchede te doene;</l>
<l>Maer hovescher dan enich ander was hi,</l>
<l>Daerne vrouwen ende joncfrouwen minden bi,</l>
<l>Meer dan bi dien, dat hi dede</l>
<l n="5150">Met ridderscepe teneger stede.</l>
<l>Walewein ne plach te romene niet</l>
<l>Onder ridders dat hem was gesciet.</l>
<l>Hi was vroet ende wel getimpert mede</l>
<l>Sonder te seggene dorperhede.</l>
<l n="5155">Noit ne prijsdi onder die liede</l>
<l>Hem selven van dat hem gesciede.</l>
<l>Dien oudsten broeder die Walewein</l>
<l>Hadde naest hem was Agravein.</l>
<l>Hi was meerre, als ict las,</l>
<l n="5160">Van lichamen dan Walewein was,</l>
<l>Ende goet ridder genoech mede,</l>
<l>Ne hadde gedaen sine pijnlichede.</l>
<l>Hi was pijnlic in vele saken</l>
<l>Ende sonderlinge in sine spraken,</l>
<l n="5165">Ende van quaden worden meer dan .i. ander man,</l>
<l>Daer hi int inde so vele an wan,</l>
<l>Datten Lanceloet daeromme sloech doet,</l>
<l>Alse gi sult horen hier na al bloet.</l>
<l>Hi was sonder genadichede</l>
<l n="5170">Ende sonder enichge minne mede,</l>
<l>Ende sonder enichgen goeden sede.</l>
<l>Nu suldi horen hier ter stede</l>
<l>Vanden andren die Garhies hiet.</l>
<l>Hi slachte Agraveyne niet;</l>
<l n="5175">Hi was gracioeuser, als ict las,</l>
<l>Dan enich van Waleweins broderen was.</l>
<l>Hi was vol van ridderscape,</l>
<l>Scone ende van edelre scape.</l>
<l>Hi was stout ende van lichten leden</l>
<l n="5180">Ende bewaret van goeder seden.</l>
<l>Dien rechter arm hadde hi</l>
<l>Langer dan den slinken, daer bi</l>
<l>Hi dede hogher daeden genoech,</l>
<l>Daer hi niemen af en gewoech,</l>
<l n="5185">Noch daer of wouden beromen mede</l>
<l>Sonder alst hem cracht seggen dede.</l>
<l>Hi was die oec meest minnen</l>
<l>Van alden broderen hadde binnen,</l>
<l>Ende hi was die wreetste van hen allen</l>
<l n="5190">Als hi int belgen was gevallen,</l>
<l>Ende die best sprekende, sekerlike,</l>
<l>Van alden andren gemeenlike.</l>
<l>Die vierde broeder hiet Gurrehes,</l>
<l>Een goet ridder, sijt seker des,</l>
<l n="5195">Ende vromich in elke stede,</l>
<l>Ende van groten begripe mede.</l>
<l>Hi sochte al sijn leven dure</l>
<l>Ridderscap ende avonture</l>
<l>Sonder rusten te vele steden.</l>
<l n="5200">Hi was starc van allen leden;</l>
<l>Hi hadde sere scone dat hoeft,</l>
<l>Ende hi helt hem, des geloeft,</l>
<l>Cierliker in allen dagen</l>
<l>Dan die andre broedere plagen.</l>
<l n="5205">Hi hadde den adem so goet, dat hi</l>
<l><edition n="36"/>Vele mochte gedoegen daer bi;</l>
<l>Mar so quaet ne mochte hi niet sijn</l>
<l>Alse Walewein die broeder sijn.</l>
<l>Hi plach gerne vrouwen te minnen</l>
<l n="5210">Ende joncfrouwen met allen sinnen,</l>
<l>Ende si hem weder der gelike;</l>
<l>Hi gaf hem gerne ende blidelike.</l>
<l>Hi minde meest Waleweine</l>
<l>Van allen sinen broeders gemeine,</l>
<l n="5215">Ende Walewein minde hem mede</l>
<l>Meer dan hi enichgen broeder dede.</l>
<l>Hi was die joncste van hen gemene</l>
<l>Sonder Mordret allene.</l>
<l>Mordret was van hen allen te samen</l>
<l n="5220">Die meeste ridder van lichamen;</l>
<l>Maer die archste ridder daer bi</l>
<l>Van allen sinen broderen so was hi.</l>
<l>Nochtan haddi genoech stoutheden,</l>
<l>Maer dat was meer ter quaetheden</l>
<l n="5225">Dan ter doeget dat hi des plach;</l>
<l>Nochtan sloech hi menegen sconen slach.</l>
<l>Hi was pijnlic ende fel</l>
<l>Ende daer af gewone wel</l>
<l>Dat hi noit sint dat hi ridder wert</l>
<l n="5230">Noit minne ne droech te goeden ridder wert.</l>
<l>Hi sloech bi sire quaetheit groet</l>
<l>Vele lieden in sinen leve doet.</l>
<l>Dese Mordret, dese quade keytijf,</l>
<l>Dede meer quaetheden in sijn lijf</l>
<l n="5235">Dan al sijns geslachte goeds dede;</l>
<l>Want bi hem storven tere stede</l>
<l>Ende op enen dach .xv.m. man,</l>
<l>Ende hi starf doe selve nochtan.</l>
<l>Hine dede noit doeget, tuwaren,</l>
<l n="5240">Sonder binnen den irsten .ij. jaeren</l>
<l>Dat hi wapene begonste draegen.</l>
<l>Nochtan was hi tallen sinen daegen</l>
<l>Herde scone man van lichamen</l>
<l>Ende van leden bede te samen;</l>
<l n="5245">Ende begonste sijn ridderscap antieren</l>
<l>[In ridderliker manieren],</l>
<l>Maer het geduerde onlange stont.</l>
<l>Nu hebbic u gemaect cont</l>
<l>Waleweins ende sire broederen wesen</l>
<l n="5250">Ende sal u meer swigen van desen.</l>
<l>Alse Mordret gesceden was</l>
<l>Van sinen gesellen, als ic las,</l>
<l>Dat hi alden dach dore reet,</l>
<l>Dat hi etens noch drinkens ontbeet.</l>
<l n="5255">Des avonts herbergedi, sonder waen,</l>
<l>Tere vrouwen, daer hi wel was ontfaen.</l>
<l>Sanderdages hi gereden quam</l>
<l>Bi enen foreeste, dar hi vernam</l>
<l>Twe scone pawelgioene, ende int een</l>
<l n="5260">Stont een part gesadelt vanden tween.</l>
<l>Daer stont ene glavie ane gherecht.</l>
<l>Ende daer hinc een wit scilt ane gehecht.</l>
<l>Tirst dat daer bi quam Mordret</l>
<l>Sach hi enen naen, die hadde geset</l>
<l n="5265">Enen scicht in enen boge, die ter vart</l>
<l>Scieten woude te Modrette wart.</l>
<l>Ende Mordret riep opten naen:</l>
<l>"Hout stille, laet dijn scieten staen,</l>
<l>Du moeges mijn part scieten doet."</l>
<l n="5270">Die naen trac vort, ende hi scoet</l>
<l>Sijn part, dat te hant doet lach.</l>
<l>Alse Mordret hem selven te voet sach</l>
<l>Hi liep toten perde thant,</l>
<l>Dat hi vor dat pawelgioen vant,</l>
<l n="5275">Ende hi seide tote dien naen</l>
<l>Dat hi sere hadde mesdaen.</l>
<l>Hi traken biden hare ende stac,</l>
<l>Ende seide tote hem dats luttel gebrac</l>
<l>Hine hingene an enen boem daer.</l>
<l n="5280">Die naen begonste ropen daer:</l>
<l>Mettien uten pawelgioen quam</l>
<l>Een riddre, die dat vernam</l>
<l>Hoe Mordret slepte den naen.</l>
<l>Die ridder sprac tote Mordrette saen:</l>
<l n="5285">"Here riddre, wat meendi mettesen?</l>
<l>Qualike moetti hier comen wesen.</l>
<l>Hoe bereiddi minen naen also?"</l>
<l>Mordret antworde hem doe:</l>
<l>"Het gebreect lettel ic en hangen ter vart:</l>
<l n="5290">Hi heeft gescoeten doet mijn part."</l>
<l>Dander sprac: "Coemdi an hem mere</l>
<l>Gi sullet ontgelden sere."</l>
<l>Mordret seide toten riddre doe:</l>
<l>"Gi mogeter so vele seggen toe,</l>
<l n="5295">Ic sout op u wreken saen</l>
<l>Dat mesdaen heeft die naen."</l>
<l>Die ridder seide hi wout alsoe.</l>
<l>Elc ginc andren oplopen doe,</l>
<l>Si ondersloegen hen ende onderstaken</l>
<l n="5300">So sere, dat hare scilden braken,</l>
<l>Ende dat si beide vielen ter erden.</l>
<l>Ende daer na vingen si ten zwerden</l>
<l>Ende gingen hem sere onderslaen.</l>
<l>Die ridder was soe onder saen</l>
<l n="5305">Dat hine mochte doegen niet mere,</l>
<l>Als die gewont was herde sere.</l>
<l>Hi hadde sulke .viij. wonden,</l>
<l>Elc dochtem doetwonde tier stonde.</l>
<l>Daer sloegen Mordret soe,</l>
<l n="5310">Dat hem die hersenen uut liepen doe.</l>
<l>Ende hi viel doet vor hem mettien.</l>
<l>Tirsten dat Mordret hadde gesien</l>
<l>So trac hi tien foreeste wart.</l>
<l>Hi was onlange in vart</l>
<l n="5315">Dat hi een pawelgioen vernam.</l>
<l>Hi reet der wart. Als hire quam</l>
<l>Vant hi ene scone joncvrouwe daer.</l>
<l>Hi beette van sinen perde daer naer;</l>
<l>Hi groetese vriendelike.</l>
<l n="5320">Ende si hem weder dier gelike.</l>
<l>Mordret sprac: "Joncfrouwe, suldi</l>
<l>Tameer moegen herbergen mi?"</l>
<l>"Jay ic, here," sprac si met desen</l>
<l>"Ne waendics niet geblameert wesen</l>
<l n="5325">Van minen amijs, die hier niet es</l>
<l>Ende sciere comen sal, des sijt gewes."</l>
<l>Mordret sprac als hi dat horde:</l>
<l>"Herberget mi optie vorwarde</l>
<l>Dat ic die herberge rume met al</l>
<l n="5330">Neest niet sijn wille alsi comen sal."</l>
<l>Si seide dat sijt wel woude also.</l>
<l>Hi dede sinen helm af doe.</l>
<l>Si besach den ridder na desen,</l>
<l>Die hare scone ende jonc dochte wesen;</l>
<l n="5335">Ende hi besach die joncfrouwe mede,</l>
<l>Die hi vol vant van groter scoenhede.</l>
<l>Hi versochtse van minnen sonder beide,</l>
<l>Dat si thant al wederseide,</l>
<l>Ende seide si ware so licht niet</l>
<l n="5340">Dat hi dat an hare vonde iet.</l>
<l>Nochtan bat hi so vele, dat si dat</l>
<l>Niet ontseggen ne woude dat hi bat,</l>
<l>Si waren daer allene onder hen tween,</l>
<l>Dat si doe droegen over een</l>
<l n="5345">Dat hi daer bi hare lach</l>
<l>Ende met hare sire minnen plach.</l>
<l>Daerna hebben si vernomen</l>
<l>Der joncfrouwen lief comen.</l>
<l>Ende alse hi Mordrette sach</l>
<l n="5350">Hi ontboet hem goeden dach.</l>
<l>Die joncfrouwe seide doe: "Here,</l>
<l>Ic hebbe desen ridder tavont mere</l>
<l>Gheherberget in manieren dat hi</l>
<l>Wech sal varen oft u wille niet ne si."</l>
<l n="5355">Hi antworde saen te desen:</l>
<l><edition n="37"/>"Die ridder moet welcomen wesen."</l>
<l>Ende hi dedene sitten gaen,</l>
<l>Ende ginc bi hem sitten saen.</l>
<l>Die ridder vragede daer nare</l>
<l n="5360">Mordrette wie hi ware.</l>
<l>Mordret antworde hem:</l>
<l>"Ic bem van Arturs hove ende bem,</l>
<l>Waleweins broeder ende hete Mordret."</l>
<l>Doe ontfingene die ridder noch bet,</l>
<l n="5365">Ende seide: "Gi hebt enen broeder, here,</l>
<l>Ic soude u willen doen ere</l>
<l>Doer sinen wille in allen steden.</l>
<l>Hi es man die leeft heden</l>
<l>Die heeft meest gedaen dor mi."</l>
<l n="5370">Mordret vragede: "Wie es hi?"</l>
<l>"Het es Gariet, sekerlike,</l>
<l>Die beste ridder van erderike."</l>
<l>Doe quamen daer .ij. ridders ende .j. garsoen,</l>
<l>Die brochten gedragen venisoen</l>
<l n="5375">Datmen thant ter cokene droech.</l>
<l>Hi was wel ontfaen, hi hadde genoech.</l>
<l>Na etene ginc hi mergen,</l>
<l>Die here vander herbergen,</l>
<l>Ende die ridders dire savonts quamen:</l>
<l n="5380">Si gingen onder hen .iij. te samen.</l>
<l>Die joncfrouwe bleef met Mordrette,</l>
<l>Diese thant in talen sette</l>
<l>Ende bat dat si des ware bedacht,</l>
<l>Dat si bi hem quame slapen den nacht.</l>
<l n="5385">Si sprac: "Ic ne mach in gere wise,</l>
<l>Ic moet liggen bi minen amise."</l>
<l>"Gi sullet moegen doen," seide doe</l>
<l>Mordret, "ic sal u seggen hoe."</l>
<l>"Nu segt mi," sprac si saen.</l>
<l n="5390">"Gi sullet met hem te bedde gaen,</l>
<l>Ende als hi slaept suldi opstaen</l>
<l>Ende tote mi comen, sonder waen,</l>
<l>Dus suldi moegen doen dese sake."</l>
<l>Si sprac: "Ende ocht hi wort in wake</l>
<l n="5395">So sal hi u ende mi mede</l>
<l>Beide doet slaen ter stede."</l>
<l>Mordret antworde hare doe:</l>
<l>"Ic hope hi slapen sal emmertoe;</l>
<l>Ende wort hi in wake ic sal</l>
<l n="5400">U wel behoeden jegen hem al</l>
<l>Waerre .ij. sulc alse hi es,</l>
<l>Nu sijt al sonder sorge des."</l>
<l>Mordret sprac jegen hare</l>
<l>So vele eens ende anders dare,</l>
<l n="5405">Dat si geloefde dat si sal</l>
<l>Daer af doen sinen wille al,</l>
<l>Dies Mordret was blide sere.</l>
<l>Daerna quam weder in die here</l>
<l>Ende die ridders van sire herbergen,</l>
<l n="5410">Die met hem waren gegaen mergen,</l>
<l>Ende hi vant dattie knapen</l>
<l>Die bedden gemaect hadden om slapen.</l>
<l>Si hadden gemaect tien tide</l>
<l>Die bedden an dene side,</l>
<l n="5415">Daer si souden slapen gemene.</l>
<l>Ende Mordret was gebedt allene.</l>
<l>Si ginc bi haren amijs slapen,</l>
<l>Ende in die loedsen die knapen.</l>
<l>Alsi lange hadden gewesen</l>
<l n="5420">Te bedden stond op na desen</l>
<l>Die joncfrouwe, die wel waende das,</l>
<l>Dat hare amijs in slape was,</l>
<l>Ende so was hi sonder waen,</l>
<l>Ende ginc te Mordrets bedde saen,</l>
<l n="5425">Die lach ende waecte sekerlike,</l>
<l>Ende diese ontfinc blidelike.</l>
<l>Alsi te gader waren gelegen</l>
<l>Si moesten al sulker feesten plegen</l>
<l>Alse bestont te sulker minnen.</l>
<l n="5430">Het was herde licht daer binnen</l>
<l>Van kersen die bernden claer,</l>
<l>Die si vergat uut te doene daer.</l>
<l>Alsi also lange hadden gelegen</l>
<l>Onder hen .ij. haerre minnen plegen</l>
<l n="5435">Ontwaecte der joncfrouwen lief;</l>
<l>Ende alsi nieman bi hem ne besief</l>
<l>Wert hi sere tongemake</l>
<l>Ende herde erre om dese sake.</l>
<l>Ende hi wiste die waerheid das,</l>
<l n="5440">Dat si bi Mordrette te bedde was.</l>
<l>Hi spranc uut sinen bedde dan</l>
<l>Ende begonste sine wapine doen an.</l>
<l>Ende als hi sinen halsberch an dede</l>
<l>Wart Mordret in wake daer mede.</l>
<l n="5445">Ende alse Mordret van daer hi lach</l>
<l>Genen riddre wapenen sach</l>
<l>Hi spranc doe op metter vart</l>
<l>Ende trac te sinen wapenen wart,</l>
<l>Ende wapende hem tier stonde,</l>
<l n="5450">Ende eer die ridder anbringen conde</l>
<l>Sinen halsberch was Mordret</l>
<l>Al gewapent ende hadde geset</l>
<l>Sinen helm op sijn hoeft.</l>
<l>Ende die ridder, des geloeft,</l>
<l n="5455">Als hi Mordrette wert geware</l>
<l>Hi riep op hem lude daer nare:</l>
<l>"Ay quaet verradere ende ongetrouwe,</l>
<l>Ocht God wille ende onse vrouwe</l>
<l>U en sal geen halsberch, sonder waen,</l>
<l n="5460">Jegen mi in staeden staen,</l>
<l>Gine sult sterven nu ter tijd,</l>
<l>Als die fel ende ongetrouwe sijt</l>
<l>Ende logenare, die u beroemt das,</l>
<l>Dat mijn here Walewein u broeder was.</l>
<l n="5465">Entrouwen, haddi u broeder gewesen</l>
<l>Gine hadt u niet bewonden van desen</l>
<l>Te doene sulke ongetrouwichede</l>
<l>Alse gi hier hebt gedaen ter stede.</l>
<l>Gi sijt een ribaut, sekerlike,</l>
<l n="5470">Die doer tlant vart ridders gelike."</l>
<l>Hi sette sinen helm thant</l>
<l>Ende nam sijn swaert in sine hant</l>
<l>Ende scilt anden hals, ende seide</l>
<l>Tote Mordrette sonder beide:</l>
<l n="5475">"Vassael, ic hebbe u gedaen</l>
<l>Also vele eere, sonder waen</l>
<l>Alsic mochte gedoen vor nu.</l>
<l>Nu weet wale, dat ic meer u</l>
<l>Ne versekere van sake negene</l>
<l n="5480">Sonder vander doet allene;</l>
<l>Bedi sekerlike die een</l>
<l>Sal hier sterven van ons tween."</l>
<l>Mettien gaf hi hem enen slach</l>
<l>Also groet als hi volbringen mach,</l>
<l n="5485">Ende Mordret dede des gelike.</l>
<l>Si vochten bede ernstelike</l>
<l>Dat si beide gevoelden das,</l>
<l>Datter geen van hen beiden ne was</l>
<l>Hine was sere vermoit doe.</l>
<l n="5490">Ende Mordret was emmertoe</l>
<l>Int scoenste bleven vanden stride,</l>
<l>Ende leidene tien tide</l>
<l>Daer hi woude, wech ende weder.</l>
<l>Daer na werp hine neder</l>
<l n="5495">Ende seide hi soudene doet slaen</l>
<l>Het ne ware dat hi hem opgave saen</l>
<l>Ende hem sekerde al sinen wille</l>
<l>Te done, bede lude ende stille.</l>
<l>Die ridder seide: "Here, ic sal</l>
<l n="5500">Dat gi wilt doen al."</l>
<l>Hi sekert hem te doene mede.</l>
<l>Daer bat hem Mordret tier stede</l>
<l>Te vergevene sinen evlen moet.</l>
<l>Hi deedt, want hem te done stoet.</l>
<l n="5505">Mordret sprac: "Ic wille gi meer doet</l>
<l><edition n="38"/>Ic wil gi vergeeft haren evlen moet</l>
<l>Deser joncfrouwen, die hier es."</l>
<l>Hi sprac: "Ic bem gereet des."</l>
<l>Dat hi vergave hare daer;</l>
<l n="5510">Maer dat gelof brac hi daer naer.</l>
<l>Want hise in sinen gedochte</l>
<l>Noit meer minnen en mochte.</l>
<l>Sander dages sat op sijn part</l>
<l>Mordret ende reet ter questen wart.</l>
<l n="5515">Den cnapen wonderde vandien,</l>
<l>Dat si niet en hadden gesien</l>
<l>Noch gehort vor tien tide</l>
<l>Van .ij. ridders stride;</l>
<l>Nochtan lagen si so verre van daen</l>
<l n="5520">Dat sijt niet wel en mochten verstaen.</l>
<l>Ende alse Mordret versceden was</l>
<l>Vander joncfrouwen, als ic eer las,</l>
<l>Hi sette hem te ridene, sonder waen,</l>
<l>Also als hi lange hadde gedaen.</l>
<l n="5525">Nu swiget van hem die avonture</l>
<l>Dat si niet meer ne seget tier ure;</l>
<l>Ende sal van Agraveyne bedieden</l>
<l>Wat avonture hem gescieden.</l>
<l>Davonture seget hier ter steden,</l>
<l n="5530">Alse Agraveyn was gesceden</l>
<l>Van sinen gesellen, als gi horen</l>
<l>Mocht inden boec hier te voren,</l>
<l>Hi reet lange in dat lant</l>
<l>Dat hi gene avonture ne vant</l>
<l n="5535">Die te vertelne waerdich si.</l>
<l>So waer hi reet vragede hi</l>
<l>Om niemare van Lancelote;</l>
<l>So dat hi reet also tote</l>
<l>.ix. dagen ende altoes sochte</l>
<l n="5540">Lancelote, die hi niet vinden mochte.</l>
<l>Hi quam gereden opten .ix. den dach</l>
<l>Daer hi enen hogen berch sach,</l>
<l>Ende hi reet derwaert tien tiden,</l>
<l>Alse die over den berch wilde liden.</l>
<l n="5545">So dat hi gereden quam</l>
<l>Anden vote van den berge hi vernam</l>
<l>Ene stat, die scone was</l>
<l>Van bomen, ende sach in dat gras,</l>
<l>Ende reet ten pawelgioene van sindale</l>
<l n="5550">Dat gerecht stont scone ende wale.</l>
<l>Het sceen wesen van groter waerden,</l>
<l>Gesayt van blomen ende van liebaerden.</l>
<l>Opten appel sach hi staen</l>
<l>Een vliegende serpent, sonder waen,</l>
<l n="5555">Wel ende subtiellike gewracht van goude,</l>
<l>Hi pensede dat hire varen soude,</l>
<l>Want sonder liede niet ne ware,</l>
<l>Ende voer derwaert daer nare.</l>
<l>Tirsten dat hi daer es comen</l>
<l n="5560">Hevet hi versien ende vernomen</l>
<l>Ene bare daer staen verdect,</l>
<l>Met pellen ende met samite wel berect;</l>
<l>Ende hi sach dat daer tien stonden</l>
<l>Twee wiroecvate omtrent stonden,</l>
<l n="5565">Ende .viij. bernende kersen toe.</l>
<l>Oec stonden daer .ij. crucen doe,</l>
<l>Die ondiere waren, daer ne was geen</l>
<l>Selver ane noch diere steen;</l>
<l>Ende besiden der baren daer</l>
<l n="5570">Sat een ridder die dreef mesbaer,</l>
<l>Die tanscijn hadde verbonden</l>
<l>Te drien staeden van .iij. wonden.</l>
<l>Daer sat oec eene joncfrouwe doe,</l>
<l>Die geweent hadde soe,</l>
<l n="5575">Dat si qualike mochte spreken.</l>
<l>Agravein es al tors gestreken,</l>
<l>Int pawelgioen, dat hi vant daer.</l>
<l>Hi groette den ridder daer naer,</l>
<l>Ende hi seide: "Here ridder, here,</l>
<l n="5580">God geve u bliscap ende eere;</l>
<l>Mi dinke gi hebt te done nu,</l>
<l>Nadien dat ic mach sien ane u."</l>
<l>Die ridder sprac: "Swiget vandien,</l>
<l>Dat mi bliscap soude gescien;</l>
<l n="5585">Dan mochte niemen nu doen mere</l>
<l>Dan God selve onse here</l>
<l>Nadien dat met mi es gescapen.</l>
<l>Ic verloes gisteren alle bliscapen</l>
<l>Ende alle goede avonturen</l>
<l n="5590">Ende al tgeluc dat mi soude geburen.</l>
<l>Ic sach desen ridder slaen te doet,</l>
<l>Die hier leget, dats mijn rouwe groet."</l>
<l>Agravein sprac: "Nu seget mi</l>
<l>Wine doet sloech ende twi,</l>
<l n="5595">Ende waer hi geslaegen was;</l>
<l>Ic wille wel seker doen das,</l>
<l>Ic sal over hem doen wrake</l>
<l>Dine sloech, es dat sake,</l>
<l>Dat man es, daer ic jegen mach</l>
<l n="5600">Bi redenen vechten op enichgen dach.</l>
<l>Es hi sulc, dat ic jegen hem</l>
<l>Niet sculdich te vechtene bem,</l>
<l>Ic sal u daer af doen hebben bate,</l>
<l>So hogelike na sinen state,</l>
<l n="5605">Dat gise bi redenen wel sonder waen</l>
<l>Ende sonder begrijp sult moegen ontfaen."</l>
<l>Hi seide: "Ic salt u seggen dan;</l>
<l>Maer gine sulter niet winnen an,</l>
<l>Wildi dit bestaen te doene,</l>
<l n="5610">Niet meer dan wan die gone,</l>
<l>Die enen andren riddre bestoet</l>
<l>Te wrekene als gi desen doet.</l>
<l>Maer na dat gijt wilt ic sal</l>
<l>U hier die waerheit seggen al,</l>
<l n="5615">Daer na neemt met uwer herten raet</l>
<l>Wat u hier af te doene staet.</l>
<l>Hets waer, dese ridder, die hier doet</l>
<l>Geslagen leget, dats iammer groet,</l>
<l>Was mijn broeder, ende na mijn menen</l>
<l n="5620">Hiltmenne over den besten enen</l>
<l>Vanden ridders, die binnen Logers waren.</l>
<l>Hi quam eergistren hier gevaren</l>
<l>Ende hi was comen in die vart</l>
<l>Te varne te Arturs hove wart,</l>
<l n="5625">Ende daer hi genen berch op reet,</l>
<l>Die der keytiven berch heet</l>
<l>Ende hi heet wel met rechte alsoe,</l>
<l>Want daer ne coemt niemen toe</l>
<l>Hine doet daer an sotheit groet,</l>
<l n="5630">Bedi men slaetse daer alle doet,</l>
<l>Ende als mijn broeder quam bet naer,</l>
<l>Ende ic met hem, wie vonden daer</l>
<l>Dryas den fellen, die doet sloech desen</l>
<l>Ridder eer hi gewapent mochte wesen,</l>
<l n="5635">Ende mi selven so wonde hi</l>
<l>Als gi sien wel moeget ane mi,</l>
<l>Ende hadde nu doet geslegen also</l>
<l>Maer dat ic hem ontvloe</l>
<l>Ende dese joncfrouwe, die gi hier siet."</l>
<l n="5640">Acgraveyn seide: "Weetti iet</l>
<l>Hoe dese lichame quam hier toe?"</l>
<l>Die ridder antworde hem doe:</l>
<l>"Dryas knapen brochtent hier, sonder waen.</l>
<l>Ende heeft hier dit pawelgioen doen slaen,</l>
<l n="5645">Ende diemen daer boven doet slaet al,</l>
<l>Datmense al hier graven sal."</l>
<l>Acgravel antworde: "Here,</l>
<l>Die ridder es fel ende wreet sere,</l>
<l>Die de ridders daer omme doet slaet,</l>
<l n="5650">Dat si den berch liden sonder ander mesdaet.</l>
<l>Ende nembermee ne helpe mi onse here</l>
<l>Ocht ic fimere nembermere</l>
<l>Eer ic tier stede comen ben,</l>
<l>Daer ic wane vinden hem;</l>
<l n="5655">Ende vindickene ic sal</l>
<l><edition n="39"/>Jegen hem vechten; hebbics geval</l>
<l>Ic sal ne doet slaen, ocht hi mi</l>
<l>Opdat hi so wreet ende fel si</l>
<l>Alse gi mi hebt doen verstaen."</l>
<l n="5660">"God die moet u wel doen vergaen,</l>
<l>Ende moeter u meerre bliscap af</l>
<l>Geven dan hire mi af gaf.</l>
<l>Ende haddi minen raet gedaen</l>
<l>Gine wart daer niet gegaen</l>
<l n="5665">Om die vrese die icker ane sie nu.</l>
<l>Maer eene sake so radic u,</l>
<l>Ocht u God der eren jan;</l>
<l>Dat gi boven coemt vanden man,</l>
<l>Sijt in hoeden daer af te voren,</l>
<l n="5670">Dat gi in enen yvorinen horen,</l>
<l>Die een naen hout, ne blaset niet,</l>
<l>In gere maniere, wat soes gesciet."</l>
<l>Agravein sprac ten ridder dan:</l>
<l>"Wat vresen leget dar an,</l>
<l n="5675">Datmen blaest den horen?" Hi seide saen:</l>
<l>"Here, ic saelt u doen verstaen.</l>
<l>Here, hets waer, ende ic geloeft wel,</l>
<l>Dat Dryas, die wreet es ende fel,</l>
<l>Over den berch ob ander side</l>
<l n="5680">Heeft enen broeder nu ten tide,</l>
<l>Die over den besten es becant,</l>
<l>Diemen weet iewerinc int lant.</l>
<l>Het ne sijn gene .ij. ridder, sekerlike,</l>
<l>So starc in al erderike</l>
<l n="5685">Hine soude jegen hen beden</l>
<l>Houde vechten in allen steden.</l>
<l>Ende dese brodere sijn over een</l>
<l>Daer af gedraegen onder hen tween,</l>
<l>Waer dat sake, dat verwonnen ware</l>
<l n="5690">Die riddre vanden berge, dat dare</l>
<l>Die ander ridder also houde</l>
<l>Als die horen luudde comen soude.</l>
<l>Aldus mochte daer qualike iemen</l>
<l>Comen hine moeste sterven sniemen.</l>
<l n="5695">Dit hebbic vertelt bedi</l>
<l>Ocht gi biden [naen] coemt dat gi</l>
<l>U moeget hoeden van desen."</l>
<l>Agraveyn sprac: "Ic wouder nu wesen."</l>
<l>Acgraveyn porrede metter vaert</l>
<l n="5700">Ende vor recht ten berge waert,</l>
<l>So dat hi opten berch quam,</l>
<l>Daer hi ene fonteyne vernam</l>
<l>Ende enen ridder, dat suldi weten,</l>
<l>Wel gewapent ende op geseten,</l>
<l n="5705">Ende ene glavye in die hant,</l>
<l>Die sprac tote Agraveine thant:</l>
<l>"Ridder, bi wies orlove siedi</l>
<l>Op minen berch comen vor mi?"</l>
<l>Agraveyn sprac: "Deret u,</l>
<l n="5710">So betret, of gi moeget, nu."</l>
<l>Dander sprac: "Bi mire trouwen,</l>
<l>Ic waent so betren, dat u sal rouwen."</l>
<l>Agraveyn sprac: "Here ridder, here,</l>
<l>Hoet u jegen mi nu mere."</l>
<l n="5715">Dander sprac aldies gelike.</l>
<l>Si trocken op hore haestelike</l>
<l>Alse die op starke orse saten,</l>
<l>Wel gewapent utermaten.</l>
<l>Elc quam op andren thant,</l>
<l n="5720">Die glavien gesonken in die hant,</l>
<l>Die scilde gevoeget jegen die borste,</l>
<l>Ende vergaderden sonder vorste,</l>
<l>Dattie scilde spleten tier uren,</l>
<l>Ende si daeden die halsberge scuren,</l>
<l n="5725">Datsi metter glavyen al naect</l>
<l>Beide gader waren geraect;</l>
<l>Maer sine hadden gene doetwonden.</l>
<l>Die ridders waren starc tien stonden</l>
<l>Ende die perde van groter machte.</l>
<l n="5730">Si braken ontwe die scachte,</l>
<l>Ende onderhorten hen metten scilden</l>
<l>Dat si, wilden si ocht ne wilden,</l>
<l>Beide gader al met allen</l>
<l>Ter erden neder gewont vallen.</l>
<l n="5735">Si stonden beide op metter vart</l>
<l>Ende toegen haestelike hare zwart,</l>
<l>Ende ne maecten tier stont</l>
<l>Geen gelike dat si waren gewont.</l>
<l>Nochtan was Dryas dene side</l>
<l n="5740">Dorsteken te dien tide,</l>
<l>Maer hine hadde gene vrese vander doet.</l>
<l>Elc liep op andren met nide groet,</l>
<l>Elc sloech met nide op andren soe,</l>
<l>Dat tfier uten helmen spranc doe,</l>
<l n="5745">Ende die scilden braken. Die strijt</l>
<l>Durde also toter vespertijt:</l>
<l>Har negeen hadt so sijn gevoech</l>
<l>Hine hadde bloets verloren genoech;</l>
<l>Maer Agraveyn was tien tide</l>
<l n="5750">In tscoenste bleven vanden stride,</l>
<l>Bedi dander was sere gewont doe,</l>
<l>Ende Agraveyn dreven emmer toe</l>
<l>Daer hi woude achter ende voren.</l>
<l>Hi hadde so vele bloets verloren,</l>
<l n="5755">Dat hi cume mochte gestaen.</l>
<l>Agraveyn trac hem den helm af saen</l>
<l>Ende sloegen soe metten swerde,</l>
<l>Dat hi vallen moeste op derde,</l>
<l>Ende sprac: "Geeft u op, hets tijt,</l>
<l n="5760">Ende lyet dat gi verwonnen sijt."</l>
<l>Dryas hief thoeft op tier stont,</l>
<l>Als die toter doet was gewont.</l>
<l>Hi sach tswert boven hem verheven</l>
<l>Om hem te nemene sijn leven;</l>
<l n="5765">Nochtan was hi so vol felheden,</l>
<l>Dat hi eer woude tier steden</l>
<l>Sterven dan bidden genaden</l>
<l>Hem, daer hi af was verladen;</l>
<l>So dat hi hem enen slach gaf</l>
<l n="5770">Dat hem dat hoeft vloech af.</l>
<l>Agraveyn nam dat hoeft daer nare</l>
<l>Ende hinct an tersoen biden hare.</l>
<l>Hi sat op tpart ende voer thant</l>
<l>Int pawelgioen daer hi die bare vant;</l>
<l n="5775">Ende witte moneke vant hi daer mede,</l>
<l>Die comen waren te diere stede</l>
<l>Om te gravene den doden man.</l>
<l>Agraveyn sprac dus den ridder an:</l>
<l>"Neemt hier sridders hoeft, ic salt u geven,</l>
<l n="5780">Die uwen broeder nam sijn leven."</l>
<l>Als hijt hadde hi sprac na desen:</l>
<l>"Die ziele moete vermaledijt wesen</l>
<l>Daer dit hoeft toe horde, bedi</l>
<l>Hi hevet in so groten rouwe bracht mi.</l>
<l n="5785">Dat hi mi sal ewelike duren."</l>
<l>Hi seide te Agraveyne tier uren:</l>
<l>"Groeten danc, gi hebt dore mi, here,</l>
<l>Gedaen dat ic moet emmermere</l>
<l>Tallen dagen wesen u man.</l>
<l n="5790">Here, segt uwen name, dat ic dan</l>
<l>Wete te seggene, sonder waen,</l>
<l>Wie mi dese doeget hevet gedaen,</l>
<l>Als ic weder come in mijn lant."</l>
<l>Agraveyn antworde thant:</l>
<l n="5795">"Agravein es die name mijn."</l>
<l>Dander seide: "Wel moetti comen sijn,</l>
<l>Ic minne u meer dan te voren, bedi</l>
<l>Gi sijt Waleweins broeder, die mi</l>
<l>Sulke doeget heeft gedaen, dat ic sal</l>
<l n="5800">Hem goeds jonnen mijn leven al;</l>
<l>Ende magic, ic sals danken u</l>
<l>Vanden dienste, die gi daedt nu."</l>
<l>Agravein sciet van hem metter vaert,</l>
<l>Ende reet ten berge waert;</l>
<l n="5805">Ende als hi opten berch quam</l>
<l><edition n="40"/>Vant hi ene joncfrouwe ende vernam</l>
<l>Ende enen naen mede beneven</l>
<l>Den doeden lichame; ende si dreven</l>
<l>Wonderlike groet mesbaer.</l>
<l n="5810">Ende hi voer verdelike al daer</l>
<l>Om te wetene wat daer ware.</l>
<l>Die naen sprac te hem daer nare:</l>
<l>"Here ridder, wouddi in desen horen</l>
<l>Blasen datmen mochte horen</l>
<l n="5815">Ic soude seggen dat ware coenhede."</l>
<l>Agraveyn antworde tier stede:</l>
<l>"Gef hare, ic sal blasen eer du mi</l>
<l>Over gelovich houds daer bi."</l>
<l>Hi nam ende blies den horen</l>
<l n="5820">Datmen ene half mile mochte horen.</l>
<l>Die ridders vanden lande wisten al bloet</l>
<l>Bi den blasene dat Dryas was doet.</l>
<l>Hem wondrets, ende si seiden saen</l>
<l>Hi hadde groete daet gedaen</l>
<l n="5825">Die Dryas doet sloech; nochtan hi</l>
<l>Ne was noch niet quite daer bi,</l>
<l>Bedi hi moeste vechten jegen</l>
<l>Dryas broeder, dien hi hadde verslegen,</l>
<l>Die virewerf also starc was</l>
<l n="5830">Alse hadde geweest Dryas.</l>
<l>Vele waser blide van Dryas doet</l>
<l>Om sine hoverdichede groet.</l>
<l>Maer Dryas broeder Sornahan</l>
<l>Was drove, ende als een verwoet man</l>
<l n="5835">Was hi ende buten sinen gedochte,</l>
<l>So datten niemen vertroesten ne mochte.</l>
<l>In dinde sprac hi: "Ic en begere</l>
<l>Niet langer te levene nu mere</l>
<l>Nadien dat mijn broeder doet es,</l>
<l n="5840">Ne neem ic gene wrake des."</l>
<l>Al te hant hi uten bedde spranc,</l>
<l>Daer hi siec in hadde gelegen lanc,</l>
<l>Ende eyschede sine wapine saen.</l>
<l>Sijn sone quam tote hem gegaen,</l>
<l n="5845">Die een scone jongelinc was sere,</l>
<l>Hi seide: "Ay, genaden, here,</l>
<l>Het es meer dan .ij. maent leden,</l>
<l>Dat gi hebt in siecheden</l>
<l>Gelegen, ende hebt binnen desen</l>
<l n="5850">Al tote op die doet gewesen,</l>
<l>Ende gi hebt heden gelaeten bloet</l>
<l>In beiden armen, siet wat gi doet.</l>
<l>Gine mocht niet lichter eer doden u</l>
<l>Dan met wapenen te dragen nu."</l>
<l n="5855">Sornehan sprac hine liets niet,</l>
<l>Om genen man, wats soes gesciet.</l>
<l>"Ic ne sal varen besien den man,</l>
<l>Die mi den rouwe so heeft bracht an,</l>
<l>Dat hi meer ne sceedt van mi.</l>
<l n="5860">Ende ic weets groeten ondanc di,</l>
<l>Dattu mi raeds dit dus sere;</l>
<l>Bedi ne hadde mijn broeder nemmere</l>
<l>Vrient in sijn geslachte dan di nu,</l>
<l>Ende ic doet ware, so waerstu</l>
<l n="5865">Sculdich te sokene wrake</l>
<l>Doer minen wille van deser sake."</l>
<l>Hi dede sine wapenen bringen daer,</l>
<l>Ende hi wapende hem daer naer.</l>
<l>Hi dede gereiden sijn part</l>
<l n="5870">Ende satter op metter vart.</l>
<l>Hi reet derwaert, met sporen slaende,</l>
<l>Daer hi den ridder vinden waende,</l>
<l>Die sinen broeder doet hadde geslegen.</l>
<l>Agraveyn sprac nochtoe jegen</l>
<l n="5875">Die joncfrouwe, als die gerne hare</l>
<l>Troeste van haren mesbare.</l>
<l>Agraveyn vragede den naen daer naer</l>
<l>Ocht hi woude dat hi meer dade daer.</l>
<l>"Nenic," sprac die naen,</l>
<l n="5880">"Gi hebt herde wel gedaen,</l>
<l>Daer ic u danc af weet, tuwaren;</l>
<l>Alse gi wilt gi moeget varen.</l>
<l>Maer ene dinc verstaet eer gi vart,</l>
<l>Gine daet noit so drove een dachvaert</l>
<l n="5885">Alse u sal werden te done</l>
<l>Noch heden eer liden sal none."</l>
<l>Acgraveyn ne micte niet</l>
<l>Een twint op dat hem die naen behiet.</l>
<l>Hi trac uut sinen lichame saen</l>
<l n="5890">Dyser datter in was gedaen</l>
<l>Alsen Dryas stac; ende sine wonde</l>
<l>Stuppede hi ter selver stonde.</l>
<l>Hi hadde vrese in sijn gedochte</l>
<l>Dat hi te vele bloeden mochte.</l>
<l n="5895">Hi nam ene glavie die hi vant</l>
<l>Ende hi sciet vandaer thant.</l>
<l>Alse die joncfrouwe wart geware</l>
<l>Dat hi wech voer si voer nare</l>
<l>Ropende ende wenende al in een,</l>
<l n="5900">Ende so drove, dat si sceen</l>
<l>Altemale uten sinne wesen.</l>
<l>Ende si seide na desen:</l>
<l>"Du heves minen here doet, waer gastu?</l>
<l>God ne moete niet gedoegen nu,</l>
<l n="5905">Dune moets doet sijn ocht verwinnen al</l>
<l>Eer dese dach inde nemen sal."</l>
<l>Acgraveyn sweech al stille</l>
<l>Ende liet hare seggen haren wille,</l>
<l>Ende reet wech sinen groeten pas</l>
<l n="5910">Alse die sere vermoyet was</l>
<l>Vanden campe dien hi daer voren</l>
<l>Vacht, alse gi moeget horen.</l>
<l>Niemen en hebbe wonder das,</l>
<l>Dat hi sere vermoyt was,</l>
<l n="5915">Want die ridder dien hi sloech doet</l>
<l>Dedem starken wederstoet.</l>
<l>Als hi beneden den berghe es comen</l>
<l>Hevet hi Sornahanne vernomen</l>
<l>Wel gewapent, die sere gram</l>
<l n="5920">Met groten ernste op hem quam.</l>
<l>Het ne sceen niet int comen van desen</l>
<l>Dat hi siec hadde gewesen,</l>
<l>Als hi quam met so groter vart</l>
<l>Gereden te Agraveine wart.</l>
<l n="5925">Alsen Acgraveyn hadde gesien</l>
<l>Hi pensede altehant vandien,</l>
<l>Dattie gene ridder mochte sijn wale,</l>
<l>Daer hi af hadde gehort tale.</l>
<l>Hi pensede om joesteren saen:</l>
<l n="5930">Hi sach wel hine mochts niet ontgaen</l>
<l>Hine moeste joesteren ocht hebben strijt,</l>
<l>Dies hi wel hadde ontbeert tier tijt.</l>
<l>Alsi hem naken begonde</l>
<l>Hi liet tspere sinken tiere stonde,</l>
<l n="5935">Ende richte te hem wart sonder vorst,</l>
<l>[Ende staken soe, dat borst]</l>
<l>Thoeft op hem, ende riep daer nare</l>
<l>Sere op hem dat hi doet ware.</l>
<l>An dander side Agravein stac</l>
<l n="5940">Op hem dat sine glavie brac,</l>
<l>Ende stakene met sulker vart,</l>
<l>Dat hi viel ter erden ende sijn part.</l>
<l>Ende als hi waende overliden</l>
<l>Tpart quam met sulker cracht tien tiden,</l>
<l n="5945">Datten hals brac ende Sornahan vel</l>
<l>Ene rode vanden perde wel,</l>
<l>Dat sinen arm brac metten valle</l>
<l>Ende hi viel in onmacht met allen.</l>
<l>Sornehan stont op metter vart,</l>
<l n="5950">Die stout was, ende trac tswart;</l>
<l>Ende begonste te dier stede</l>
<l>Te toennen groete stouthede,</l>
<l>Alse man die hem selven tien tide</l>
<l>Niet gehelpen mochte met stride.</l>
<l n="5955">Ende als hi getrect hadde dat swart</l>
<l><edition n="41"/>Quam hi te Agraveine wart,</l>
<l>Ende hi sach als hem wel dochte</l>
<l>Dat hi hem niet verporren en mochte.</l>
<l>Dat part lach hem opten hals tien tide,</l>
<l n="5960">Ende hi was gewont in die side</l>
<l>Ende int been, ende hadde tien stonden</l>
<l>So groete pine vanden wonden,</l>
<l>Dat hi .iij. werf in onmacht vel</l>
<l>Binnen dire wilen, dat een man wel</l>
<l n="5965">Alse verre soude moegen gaen</l>
<l>Ene boge scoete, sonder waen.</l>
<l>Sornehan, die haette mere</l>
<l>Desen dan enichgen andren here,</l>
<l>Trac hem den helm af, sonder waen,</l>
<l n="5970">Ende woude hem dat hoeft afslaen,</l>
<l>Ende woude sinen broeder wreken,</l>
<l>Die Acgraveyn doet hadde gesteken.</l>
<l>Ene joncfrouwe quam tier steden</l>
<l>Alse bi avonturen gereden.</l>
<l n="5975">Alsi vanden ridders hadde verstaen</l>
<l>Dat deen den andren doet soude slaen</l>
<l>Si beette vanden perde doe</l>
<l>Ende liep met groter haesten toe,</l>
<l>Ende si sprac Sornahanne dus ane:</l>
<l n="5980">"Riddre, ic bidde u ende mane</l>
<l>Bider dinc, die u herte liefst hevet,</l>
<l>Dat gi mi ene gichte gevet."</l>
<l>Hi seide: "Joncfrouwe, wat wildi</l>
<l>Dat ic doe, seget mi;</l>
<l n="5985">Magict doen, het sal gedaen wesen."</l>
<l>Si antworde saen na desen:</l>
<l>"Ine segt u niet in gere manieren,</l>
<l>Gine sult mi eer otroyeren</l>
<l>Dit te done ende niet tonberne."</l>
<l n="5990">Hi antworde hi sout doen gerne.</l>
<l>"Danc hebt," sprac si; "ende wetti</l>
<l>Wat gichte gi hebt gegeven mi?</l>
<l>Gi hebt mi desen ridder gegeven</l>
<l>Quite, dat gine sult laeten leven,</l>
<l n="5995">Ende hem negene dere sal gescien.</l>
<l>Weetti wat gi winnen sult in dien?</l>
<l>Gi sult vander doet bescudt wesen,</l>
<l>Bedi, haddi gedoet desen</l>
<l>Niemen mochtu bescudden vander doet</l>
<l n="6000">Sonder God bi sire genaden groet;</l>
<l>Bedi hi es van meerre geslachte</l>
<l>Dan gi waent ende van meere machte."</l>
<l>Sornahan sprac: "Wie es hi danne?"</l>
<l>Die joncfrouwe antworde Sornahanne:</l>
<l n="6005">"Artur es sijn oem, sijn broeder Walewein,</l>
<l>Ende hi heet die verwaende Acgravein."</l>
<l>"Joncfrouwe, nadien dat ic hebbe u</l>
<l>Geloeft hine sal niet sterven nu;</l>
<l>Ende doer Waleweins wille nochtanne.</l>
<l n="6010">Dien ic haete boven alle manne,</l>
<l>Sal icken also lange als hi leven sal</l>
<l>In prisone houden sijn leven al."</l>
<l>"Twi haetti Waleweine, seget mi?"</l>
<l>"Om dat hi sloech minen vader," sprac hi,</l>
<l n="6015">"Ende dese sloech minen broeder doet,</l>
<l>Daer ic omme hebbe rouwe groet.</l>
<l>Nadien dat daer es comen toe,</l>
<l>Dat ic mine hant niet an hem ne doe,</l>
<l>Ic salne leggen daer hi al</l>
<l n="6020">Sijn leven gevaen bliven sal."</l>
<l>"Doedijt also," sprac die joncfrouwe,</l>
<l>"U salre af comen quaet ende rouwe.</l>
<l>Walewein es int lant nu ter stonde,</l>
<l>Hi .xiij. de vander tafelronde,</l>
<l n="6025">Die Lanceloete soeken harentare.</l>
<l>Verheeschen si daer of niemare,</l>
<l>Dat gi desen ridder hout gevaen</l>
<l>Si sullen u emmer doet slaen."</l>
<l>"Joncfrouwe," antworde Sornahan,</l>
<l n="6030">"Ic salne in prisoen houden dan,</l>
<l>Ende daertoe ute laeten niet,</l>
<l>So wat so mi daer of gesciet,</l>
<l>Tote dat Walewein coemt besien."</l>
<l>Die joncfrouwe antworde: "Te dien</l>
<l n="6035">Sal u meer quaets moegen comen</l>
<l>Dan eere ende vromen."</l>
<l>Die joncfrouwe es danen gesceden,</l>
<l>Ende liet in groter droefheden</l>
<l>Sornahan om sijns broeder doet</l>
<l n="6040">Ende omme sine wonden groet.</l>
<l>Daer na sat hi op sijn part</l>
<l>Ende voer te sinen doeden broeder wart,</l>
<l>Dien hi noch doe al blodich vant.</l>
<l>Hi dedem ontwapenen thant</l>
<l n="6045">In dien tor, die was sijns broeder Dryas.</l>
<l>Tirst dat hi ontwapent was</l>
<l>Gevoelde hi groet ongemac</l>
<l>Van sinen arme, dien hi brac,</l>
<l>Ende van sire siecheit toe,</l>
<l n="6050">Dat hi cume mochte staen doe.</l>
<l>Hi ginc siec te bedde daer</l>
<l>Ende beval knapen daer naer,</l>
<l>Dat si om Acgravele souden gaen</l>
<l>Ende daer binnen bringen gevaen,</l>
<l n="6055">Ende hi wijsdem die stat waer.</l>
<l>Die knapen gingen thant daer,</l>
<l>Ende vondene sere gewont.</l>
<l>Sijn pert lach op hem tier stont.</l>
<l>Si bescuddene vanden perde</l>
<l n="6060">Ende hievene vander erde,</l>
<l>Ende leiddene ten torre wart,</l>
<l>Dat hem so sere te pine wart,</l>
<l>Dat hi waende bederven</l>
<l>Ende in haeren arm sterven.</l>
<l n="6065">Alsi quam beval Sornahan</l>
<l>Datmen int prisoen daede dan.</l>
<l>Sornahan ontboet ersaters tien stonden</l>
<l>Om te besiene sine wonden,</l>
<l>Die haestelike tot hem quamen,</l>
<l n="6070">Ende sulke ware te hem namen,</l>
<l>Dat hi binnen ere maent genas.</l>
<l>Ende als hi sire gesonden seker was</l>
<l>Hi ontboet timmermanne doe,</l>
<l>Ende machenars mede daer toe,</l>
<l n="6075">Ende deden den berch tier uren</l>
<l>Luken met goeden hogen muren,</l>
<l>Alomme, datmen na tier stede</l>
<l>Mochte in ende uut varen mede.</l>
<l>Onder den voet vanden berge so was</l>
<l n="6080">Dinganc. Te verve, alsict las,</l>
<l>Dedi lettren scriven ende maken,</l>
<l>Die in derre manieren spraken:</l>
<l>"Niemant die hier coemt si so coene</l>
<l>Dat hi op gaet in enichgen doene,</l>
<l n="6085">Het ne si die sake, dat hi danne</l>
<l>Vechten wille jegen Sornahanne</l>
<l>Vanden nuwen castele aldaer."</l>
<l>Alse dat gemaect was openbaer</l>
<l>Dat elc man mochte tier stonde</l>
<l n="6090">Den brief lesen, die lettren conde,</l>
<l>Hi dede een cruce maken saen,</l>
<l>Ende dat anden voet vanden berge staen,</l>
<l>Ende den brief daeran vaste mede.</l>
<l>Davonture swiget hier ter stede</l>
<l n="6095">Van hem, ende gewaget des,</l>
<l>Wat sinen broeder gevel Gurrees.</l>
<l>Davonture seget, tirst dat waren</l>
<l>Die gesellen elc van andren gevaren</l>
<l>Vander crucen, als gi horen</l>
<l n="6100">Mocht inden boec hier te voren,</l>
<l>Dat Gurrehes, Waleweins broeder, doe</l>
<l>Reet toten middage toe.</l>
<l>Hi maecte in enen bosch sinen ganc,</l>
<l>Die wel .xl. milen was lanc,</l>
<l n="6105">Ende het was wel .x. milen wijt.</l>
<l><edition n="42"/>Hi haestem int riden tier tijt,</l>
<l>Als die gerne uten bossche quame</l>
<l>Dat hem die nacht niet en bename.</l>
<l>Hi ontmoette enen man, die brochte</l>
<l n="6110">Enen esel met houte, als hem dochte.</l>
<l>Hi groettene van verren ende hi riep dan:</l>
<l>"Geduert dit bosch iet verre, man?"</l>
<l>Tirsten datten die man gewapent siet</l>
<l>Ne dar hi sijns ontbeiden niet,</l>
<l n="6115">Ende hi vlo met haesten groet,</l>
<l>Alse die wel waende wesen doet.</l>
<l>Gurrees seide: "Berecht mi van dien</l>
<l>Dat ic u vrage, dune dorres niet vlien."</l>
<l>Maer die man vloe emmertoe.</l>
<l n="6120">Gurrees liet sijn ropen doe,</l>
<l>Ende reet sinen wech recht vort.</l>
<l>Daer hevet hi een deel van hem gehort</l>
<l>Dat een roept hulpe ende mesbart.</l>
<l>Hi reet thant der wart,</l>
<l n="6125">So dat hi in enen beemt quam,</l>
<l>Daer hi .x. manne in vernam,</l>
<l>Die hadden enen ouden man gevaen,</l>
<l>In himde ende in broken naect gedaen.</l>
<l>Sine wouden verslaen. Hi bat den lieden</l>
<l n="6130">Genaden; het ne mochte niet dieden.</l>
<l>Als hi Gurrees hadde versien</l>
<l>Gewapent hi riep op hem mettien:</l>
<l>"Ay, edel man, help mi uter noet,</l>
<l>Ende en laet mi hier niet slaen te doet.</l>
<l n="6135">Bescudt mi in desen noet, bedi</l>
<l>Gi sijt sculdich te bescermene mi.</l>
<l>Ic bem oec ridder alstu sijs:</l>
<l>Die lachter sal oec dijn sijn ende die mesprijs</l>
<l>Werdic hier geslegen doet;</l>
<l n="6140">Die scade wert mijn ende die noet.</l>
<l>Tirst dat Gurrees verstont dat,</l>
<l>Dattiegene so genadelike bat,</l>
<l>Hi hiet dat sine lieten gaen.</l>
<l>Sine daedens niet, seiden si saen.</l>
<l n="6145">Hi rechte die glavie ten lieden wart</l>
<l>Ende liep hem op metter vart,</l>
<l>Ende stac den enen dore tien tiden</l>
<l>Dat tyser bleec an dander side.</l>
<l>Hi sloeger oec .ij. doet int comen.</l>
<l n="6150">Alse dandre dat hadden vernomen</l>
<l>Si vlouwen ten bossche wart tien stonden,</l>
<l>Daer sine alre diets vonden.</l>
<l>Doe keerde Gurrees thant</l>
<l>Weder daer hi den ridder vant,</l>
<l n="6155">Dien hi bescudt hadde vander doet,</l>
<l>Als die hadde wille groet,</l>
<l>Dat hi woude wie hi was verstaen,</l>
<l>Ende waeromme sine wouden doet slaen.</l>
<l>Als hi tot hem quam hi seide mettien</l>
<l n="6160">Tot hem, knielende op sine knien:</l>
<l>"Ay, edel man, om Gode biddic u,</l>
<l>Dat gi mi leit in mijn behout nu;</l>
<l>Ende laetti mi in desen noet</l>
<l>Gine bescudt mi niet vander doet,</l>
<l n="6165">Want die hier nu gevlouwen sijn</l>
<l>Sullen mi nemen dat leven mijn."</l>
<l>"Segt mi danne," sprac Gurrees,</l>
<l>"Wat hier af u wille es,</l>
<l>Het sal also sijn gedaen."</l>
<l n="6170">Die goede man antworde saen:</l>
<l>"Van Goede moetti sijn gebenedijt.</l>
<l>Leit mi dan, here, nu ter tijt</l>
<l>Hier bi, daer ic wonende bem."</l>
<l>Gurrees namen op sijn pert met hem</l>
<l n="6175">Ende bat hem dat hi doe verstaen</l>
<l>Waerbi dat sine hadden gevaen.</l>
<l>"Die gene die gi vont over mi</l>
<l>Sijn mijns broeder kinder," seide hi.</l>
<l>"Het gevel in ere steden,</l>
<l n="6180">Het es omtrent van .viij. dage leden,</l>
<l>Dat in genen bosch scieten ginc</l>
<l>Een mijn sone, een scone jongelinc.</l>
<l>[Hi] wonde een haerre suster, sonder waen,</l>
<l>Met ere scichten, daer si was gegaen</l>
<l n="6185">Voer hare porte spelen, dat si</l>
<l>Niet en mochte genesen, bedi</l>
<l>Si was gewont int hoeft,</l>
<l>Ende starf gisteren, dies geloeft.</l>
<l>Si ontseiden mi vrede nochtan</l>
<l n="6190">Dat ict woude betren vor alle man.</l>
<l>Ic sochte ane hen pays ende genaden.</l>
<l>Si seiden dat sijt niet ne daeden,</l>
<l>Si quamen in mijn huus heden den dach</l>
<l>Ende sloegen mijn kint daer ic toesach,</l>
<l n="6195">Daer ic omme draege rouwe so groet,</l>
<l>Dat ic van rouwen wane bliven doet.</l>
<l>Sine hilden hen niet gepayt mettien</l>
<l>Sine vingen mi, alse gi mocht sien.</l>
<l>Om dat si mi wouden doet slaen</l>
<l n="6200">Dat niemen soude verstaen</l>
<l>Brachten si mi te deser stede,</l>
<l>Ende si hadden mi gedoedt mede</l>
<l>Ne hadde God gedaen, here, ende gi,</l>
<l>Die u hier sende te bescermene mi."</l>
<l n="6205">Si reden so verre dat si quamen</l>
<l>Daer si enen starken tor vernamen</l>
<l>Besloeten met grachten die waren diep.</l>
<l>Die ridder beette ende riep</l>
<l>Ter porten als hise besloten vernam,</l>
<l n="6210">Daer ene wenende maeget uut quam.</l>
<l>Ende alsi haers vader wart geware</l>
<l>Si liepen helsen daer nare.</l>
<l>Si seide: "Wel moetti comen sijn,</l>
<l>Here, lieve vader mijn.</l>
<l n="6215">Ic waende wel dat mine neven</l>
<l>U hadden genomen u leven."</l>
<l>"Bi trouwen, so hadden si, sonder waen,</l>
<l>Ne hadde God ende dese ridder gedaen,</l>
<l>Die mi heeft bi sire doeget</l>
<l n="6220">Bescudt, dies gi Gode danken moget.</l>
<l>Dient hem met uwer macht algader,</l>
<l>Die u weder hevet bracht uwen vader."</l>
<l>Si liep te Gurrees also houde</l>
<l>Ende bat hem dat hi beten soude.</l>
<l n="6225">Gurrees antworde hare:</l>
<l>"Opdat herbergens tijd ware</l>
<l>Het ne ware gene noet biddens nu,</l>
<l>Ic soude gerne bliven met u."</l>
<l>Die joncfrouwe bat al dat si mochte,</l>
<l n="6230">Ende so vele, dat hem dochte</l>
<l>Dat sijt mochte houden over dorperhede</l>
<l>Dat hi hem so vele bidden dede.</l>
<l>Hi beette; ende daer sprongen knapen toe</l>
<l>Diene sciere ontwapenden doe,</l>
<l n="6235">Ende gaven hem enen mantel jegen tcoude,</l>
<l>Dat hem niet deren en soude.</l>
<l>Doe quam met enen mantele saen</l>
<l>Die ridder uut ere camere gegaen,</l>
<l>Dien Gurrees daer te voren</l>
<l n="6240">Hadde bescudt, alse gi mocht horen,</l>
<l>Ende sijn wijf, die sonder beide</l>
<l>Gurreesse te voren viel ende seide,</l>
<l>Als die ene goede vrouwe was tier tijt:</l>
<l>"Ay, edel ridder, gebenedijt</l>
<l n="6245">Moetti sijn al u leven,</l>
<l>Die mi minen here hebt weder gegeven.</l>
<l>Ic geve u sulc wijf als ik ben nu</l>
<l>Uwen wille mede te done u,</l>
<l>Ende al dat hier binnen es mede."</l>
<l n="6250">Doe quam die joncfrouwe daer ter stede,</l>
<l>Wel gepareert utermaten,</l>
<l>Diese ter porten in hadde gelaeten.</l>
<l>Lanc ende wel gescapen mede,</l>
<l>Ende van so groter scoenhede,</l>
<l n="6255">Datse bi faute van scoenheden dan</l>
<l><edition n="43"/>Ne dorste laeten te minnen geen man.</l>
<l>Soe sprac Gurreesse toe met sinnen:</l>
<l>"Ic ben u sculdich sere te minnen,</l>
<l>Want gi hebt mi, bi mire trouwe,</l>
<l n="6260">Geworpen uten groten rouwe,</l>
<l>Daer ic in moeste gevallen sijn</l>
<l>Ne haddi niet bescudt den vader mijn</l>
<l>Ende bracht uut groter noet</l>
<l>Van dien, dine wouden slaen te doet.</l>
<l n="6265">Nu biddic u, dat gi over mi gebiet,</l>
<l>Ic ne sout willen weder seggen niet</l>
<l>Vandien des ic mochte doen, here."</l>
<l>Dies dankedi hare sere.</l>
<l>Men dede met groter minnen</l>
<l n="6270">Gurreesse groet ere daer binnen,</l>
<l>Ende hadde gedaen noch also groet</l>
<l>En hadde geweest haerre kinder doet,</l>
<l>Die op dien dach verslaegen waren,</l>
<l>Dies si niet mochten vergeten, tuwaren.</l>
<l n="6275">Die here beval datmen haestelike</l>
<l>Teten brachte ende rikelike.</l>
<l>Sine lieden namen wel ware das.</l>
<l>Tirsten datmen geseten was</l>
<l>Die here metter vrouwen sat</l>
<l n="6280">Ende Gurrees metter joncfrouwen at.</l>
<l>Na etene gingen si uter herbergen</l>
<l>Hen in een scone proyeel mergen,</l>
<l>So dattie here entie vrouwen tien tide</l>
<l>Geseten waren an dene side.</l>
<l n="6285">An dander side, dat suldi weten,</l>
<l>Was Gurrees metter maegt geseten.</l>
<l>Daer Gurrees bider joncfrouwen sat</l>
<l>Hi verslichte van minnen ende bat</l>
<l>Dat sine minnen soude, ende daer nare</l>
<l n="6290">Vragede si hem wie hi ware.</l>
<l>"Joncfrouwe, ic waen berechten u:</l>
<l>Ic ben van Arturs herberge nu</l>
<l>Ende Walewein es die broeder mijn."</l>
<l>"Ja," sprac si, "ic hadde sot gesijn</l>
<l n="6295">Haddic u gegeven mine minne,</l>
<l>Bedi gi sijt te rike man, als ict kinne,</l>
<l>Te minnen sulke joncfrouwe als ic bem."</l>
<l>Daerna sprac si tote hem:</l>
<l>"Ic bidde u, dat gi mi berecht des,</l>
<l n="6300">Wie die scone, edel, bruen ridder es,</l>
<l>Die dusgedane wapinen draegt."</l>
<l>Die wapine visierde hem die maegt.</l>
<l>Gurrees vragede hare</l>
<l>Ocht si wiste wie sine name ware?</l>
<l n="6305">"Ic wane hi heet Lanceloet."</l>
<l>Gurrees antworde hare al bloet:</l>
<l>"Wistic dat hi levende ware</l>
<l>Ic soude seggen openbare</l>
<l>Dat geen beter man ne leeft</l>
<l n="6310">Heden, die ridders name heeft,</l>
<l>Sonder Walewein, mijn broeder, allene:</l>
<l>Maer wi wanen al gemene</l>
<l>Dat hi doet es, daerbi weet ic u</l>
<l>Van hem niet berechtene nu."</l>
<l n="6315">"Doet?" antworde die joncfrouwe saen,</l>
<l>"Daer af hoedene sonder waen</l>
<l>Die here es van hemelrike.</l>
<l>Het ware grote scade, sekerlike,</l>
<l>Ende rouwe, storve noch sulc een man."</l>
<l n="6320">Gurrees vragede hare dan</l>
<l>Ocht si den ridder hadde gesien.</l>
<l>"Jay ic, here," sprac si mettien.</l>
<l>"Dinct hi u dan so scone wesen,"</l>
<l>Sprac hi, "als gi segt van desen?"</l>
<l n="6325">Si sprac: "Ne dochte mi des niet, here,</l>
<l>So waer ic uten wege sere.</l>
<l>Hi dunct mi die scoenste ridder sijn</l>
<l>Die noit saegen die oegen mijn.</l>
<l>Vergave God, dat hi nu ter tijt</l>
<l n="6330">Also gesont ware alse gi sijt,</l>
<l>Ende hi mi also gewaerlike woude</l>
<l>Minnen als icken minnen soude.</l>
<l>Also helpe mi God, ic en souden dan</l>
<l>Wisselen willen om genen man,</l>
<l n="6335">Om vrouwe te sine geheellike</l>
<l>Van alden lande van erderike."</l>
<l>Mettien horden si buten der porten carmen</l>
<l>Enen man ende ropen: "Och amen,</l>
<l>Wat sal ic moegen doen nu mere.</l>
<l n="6340">Ic hebbe al verloren, God, here."</l>
<l>Gurrees sprac: "Ic hebbe gehort dien,</l>
<l>Om Goede, laeten ons gaen sien</l>
<l>Wat hi heeft." Doe gingen si daer.</l>
<l>Gurrees vragede hem daer naer</l>
<l n="6345">Waer bi [hi] hem mesliet so sere.</l>
<l>"Waerbi? Ic segt u, lieve here:</l>
<l>Ic brachte heden gelaeden hout</l>
<l>Op minen esel in dit wout:</l>
<l>So datter een ridder gereden quam</l>
<l n="6350">Ic was [ver]verret als icken vernam.</l>
<l>Ic vloe daer ic tbosch dicts vant.</l>
<l>Doe quamen daer .vi. wolven thant</l>
<l>Dine worgeden ende beeten doet,</l>
<l>Hier omme es mijn rouwe so groet;</l>
<l n="6355">Want ic ne hadde hulpe negene</l>
<l>Sonder minen esel allene</l>
<l>Mijn broet mede te winnen, here.</l>
<l>Ic moet mijn broet bidden nu mere,</l>
<l>Want ic ne hebbe waer mede</l>
<l n="6360">Enen andren te copenen in sine stede."</l>
<l>Gurrees sprac: "Ochtu hads .i. part</l>
<l>Ne soutstut niet hebben also wart</l>
<l>Alse den esel in dinen sinne</l>
<l>Dijn broet mede te winnen?"</l>
<l n="6365">"Jay ic," sprac hi, "het soude beter wesen."</l>
<l>Gurrees bat den here na desen</l>
<l>Ende sprac: "Ic bidde, here, dat gi</l>
<l>Hem een part geeft om die minne van mi,</l>
<l>Bedi ic was die ghene van wien</l>
<l n="6370">[Hi] was verwart dat hi ginc vlien,</l>
<l>So dat hi bi minen live heeft toren</l>
<l>Vandien dat hi heeft verloren.</l>
<l>Daerbi biddic u sere dies,</l>
<l>Dat gi hem verstoert sijn verlies."</l>
<l n="6375">Die here sprac, het soude sijn gedaen.</l>
<l>Die here gaf hem een sterc pert saen.</l>
<l>Die man voer metten perden thuus wart,</l>
<l>Ende Gurrees keerde metter vart.</l>
<l>Die wert beval datmen haestelike</l>
<l n="6380">Gurreese soude maken rikelike</l>
<l>Sijn bedde, daer hi in soude slapen</l>
<l>Daertoe liepen thant knapen,</l>
<l>Die sijn gebod daeden metter vart.</l>
<l>Ende alse des vroet was die wart</l>
<l n="6385">Wie Gurrees ware, hi pijndem mere</l>
<l>Hem te diennen dan hi dede ere.</l>
<l>Sijn dochter haddem vroet gemaect das,</l>
<l>Dat Gurrees Waleweins broeder was.</l>
<l>Alst tijt was te gane slaepen</l>
<l n="6390">Die here ende sine knapen</l>
<l>Gingen met Gurreesse te hant</l>
<l>Daer hi een scone bedde vant.</l>
<l>Die wert ne sciet vanden goeden man</l>
<l>Vor dien dat hi slaepen begon.</l>
<l n="6395">Daerna gingen here ende knapen</l>
<l>Altegader te bedde slapen,</l>
<l>Als die moede waren, sonder waen.</l>
<l>Nachts was daer een knape opgestaen</l>
<l>Ende als hi vor die porte quam</l>
<l n="6400">Sach hi daer buten ende vernam</l>
<l>Wel .x. sergante, die staken</l>
<l>Optie porte ende se braken.</l>
<l>Als hi dat sach hi liep doe</l>
<l>Int huus, ende loec die doren toe</l>
<l n="6405">Ende liep daer sijn here lach saen</l>
<l><edition n="44"/>Ende dede hem die dinc verstaen</l>
<l>Dat hi verraden was; ende daer nare</l>
<l>Seidi dattie porte te broken ware,</l>
<l>Ende dat daer binnen waren comen dan</l>
<l n="6410">Wel .xx. gewapende man,</l>
<l>Mochten si, diene doet souden slaen.</l>
<l>Die here spranc uut sinen bedde saen</l>
<l>Ende wapendem, des geloeft,</l>
<l>Ende sette enen helm op thoeft,</l>
<l n="6415">Ende dede kersen ontsteken.</l>
<l>Daerna ginc hi Gurreesse spreken.</l>
<l>Hi seide: "Here, gi moet opstaen</l>
<l>Ende u wapenen, sonder waen.</l>
<l>Onse viande sijn hier binnen comen."</l>
<l n="6420">Alse Gurrees dat hadde vernomen</l>
<l>Hi stont op ende eeschede sine wapen,</l>
<l>Die hem thant brachten die knapen,</l>
<l>Ende wapendem metter vart.</l>
<l>Ende hi hadde gegort sijn swart</l>
<l n="6425">Ende sinen scilt haddi genomen,</l>
<l>Ende es so in die zale comen;</l>
<l>Die here hadde van sinen knapen</l>
<l>Hem .vi. oec doen wapen.</l>
<l>Doe sprac Gurrees dese tale:</l>
<l n="6430">"Ondoet die doren vander zale,</l>
<l>Dattie vianden niet onsteken</l>
<l>Die doren ende op ons breken."</l>
<l>Si gingen uut ten selven stonden</l>
<l>Algader ende si vonden</l>
<l n="6435">Die viande int hof met viere,</l>
<l>Diet wouden ontsteken sciere,</l>
<l>Ende thant optie van binnen riepen</l>
<l>Ende met haeren zwaerden op liepen.</l>
<l>Gurrees trac sijn swert thanden</l>
<l n="6440">Ende hi liep optie vianden,</l>
<l>Ende geraecte so enen int gevoech,</l>
<l>Dat hi hem enen arm af sloech,</l>
<l>So dattie gene herde lude riep</l>
<l>Ende al vliende danen liep.</l>
<l n="6445">Gurrees liep opten andren saen</l>
<l>Ende seide daer ne souder geen ontgaen.</l>
<l>Die here van daer binnen vacht sere:</l>
<l>Sine knapen holpen wel haeren here.</l>
<l>Dat vechten gedurde lange tijt.</l>
<l n="6450">Het was in twifele welc dien strijt</l>
<l>Verwinnen soude; maer sijt seker des,</l>
<l>En hadde daer niet geweest Gurrees</l>
<l>Die van binnen waeren onder bleven.</l>
<l>Hi nam .iiij. hare leven</l>
<l n="6455">Ende hi wondere .vij. nochtan</l>
<l>Vanden vianden, metten man</l>
<l>Dien hi den arm af sloech; ende daer toe</l>
<l>Vingen sire achte doe.</l>
<l>Die andren vlouwen alse gemene</l>
<l n="6460">Drove ende met groten wene</l>
<l>Om hare vrient, die som waren gevaen</l>
<l>Ende som verslaegen, sonder waen.</l>
<l>Doe keerde int huus Gurrees</l>
<l>Sere blide, ende in hoge des,</l>
<l n="6465">Dattie viande verwonnen waren soe.</l>
<l>Ende alsi binnen quamen daer waren doe</l>
<l>Bliscap van heren ende van knapen.</l>
<l>Daerna gingen si weder slaepen.</l>
<l>Die here dede die porte wachten,</l>
<l n="6470">Ocht die vianden met haren crachten</l>
<l>Weder quamen binnen der nachtstonden,</l>
<l>Dat sise niet onbewaert ne vonden;</l>
<l>Maer sine setten hem daer toe niet,</l>
<l>Hem was daer so lede gesciet.</l>
<l n="6475">Sander daeges alst begonste dagen</l>
<l>Die gene die niet gevaen laegen</l>
<l>Senden toten here, datsi</l>
<l>Gerne pays souden maken, woude hi:</l>
<l>Hi antworde dat hi soude</l>
<l n="6480">Hem beraden wat hi doen woude.</l>
<l>Hi ginc thant daer Gurrees lach</l>
<l>Ende ontboet hem goeden dach,</l>
<l>Ende Gurrees groettene weder.</l>
<l>Die here sprac: "Here, hier neder</l>
<l n="6485">Sijn boden comen altehanden,</l>
<l>Die comen van onsen vianden</l>
<l>Ende seggen dat si gerne pays namen</l>
<l>Ende te mire vrientscap quamen.</l>
<l>Ic come tote u, omdat gi mi</l>
<l n="6490">Seggen sult welc u raet si,</l>
<l>Dien sal ic doen, alst recht es:</l>
<l>Want ic ne ware nemmermeer des</l>
<l>Toe comen, dat mi es gesciet,</l>
<l>Ne haddi mi geholpen niet.</l>
<l n="6495">Nu raet mi van dat ic u seggen sal,</l>
<l>Ic sets mijnen raet ane u al.</l>
<l>Here, mijn broeder ende mijn neven si</l>
<l>Hebben om pays gesint tote mi;</l>
<l>Ende danc hebbe God ende gi, here,</l>
<l n="6500">Ic bem van hen boven sere.</l>
<l>Willic, ic machse al bederven</l>
<l>Ende van allen goede ontherven.</l>
<l>Here, ne haddi niet gewesen</l>
<l>Ic ne ware niet boven comen van desen;</l>
<l n="6505">Ende van desen ne steet mi niet</l>
<l>Anders te done dan gi gebiet."</l>
<l>Gurrees sprac: "Biden goeden dage,</l>
<l>Si sijn u vlescelike mage,</l>
<l>Ende van so na magescapen, here,</l>
<l n="6510">Ic ne raet u nemmermere</l>
<l>Jegen hen lieden te hebbene strijt;</l>
<l>Bedi al woude teneger tijt</l>
<l>Al die werelt op hen striden</l>
<l>Gine mochts niet laeten liden,</l>
<l n="6515">Gine moest in hare hulpe wesen.</l>
<l>Hier bi es mijn raet van desen,</l>
<l>Dat gi pays maect jegen die lieden."</l>
<l>Doe dedi sinen broeder ontbieden,</l>
<l>Die met sinen vrienden gewillike quam</l>
<l n="6520">Tirst dat hi die boetscap vernam.</l>
<l>Ende Gurrees maecte tien tiden</l>
<l>Goeden pays in beden siden.</l>
<l>Si vergaven allen euvlen moet gereet</l>
<l>Die gevane daeden haren eet,</l>
<l n="6525">Dat si vort an in genen sinnen</l>
<l>Ne setten jegen den here vandaer binnen;</l>
<l>Maer hen te staeden staen emmermere</l>
<l>Sonder jegen haren rechten here.</l>
<l>Ende si sekerden in beiden siden</l>
<l n="6530">Goeden pays vort an tallen tiden.</l>
<l>Dus wart van desen doetslaegen vianden</l>
<l>[Bi] Gurreesse peys gemaect te handen:</l>
<l>Ende gaven beide gisele van desen</l>
<l>Dattie pays gestaede soude wesen.</l>
<l n="6535">Gurrees, die thant woude riden,</l>
<l>Ontboet sine wapene tien tiden.</l>
<l>Men bat hem dat hi bliven soude,</l>
<l>Dat hi altoes niet doen ne woude.</l>
<l>Men wapenden dat hem niet gebrac</l>
<l n="6540">Dan sijn helm, ende hi sprac</l>
<l>Toter joncfrouwen dat sijt horde:</l>
<l>"Joncfrouwe, mach u gedinken der worde</l>
<l>Die gi lest spraect jegen mi?"</l>
<l>"Jaet, wale, here, wat woudi?"</l>
<l n="6545">Hi sprac: "Ic segt u, joncfrouwe,</l>
<l>Mocht icken vinden, bi mire trouwe,</l>
<l>Ic ne liet om den besten casteel</l>
<l>Die Artur heeft al geheel,</l>
<l>Ic ne soude u bode daer af wesen."</l>
<l n="6550">Die jonfrouwe wart al gereet van desen.</l>
<l>Hi bant den helm ende bi orlove</l>
<l>Van hen sciet hi uten hove.</l>
<l>Hi reet toten middage toe,</l>
<l>Ende quam in een beemt doe.</l>
<l n="6555">In midden den beent in enen pleine</l>
<l><edition n="45"/>Vant hi ene overscone fonteine,</l>
<l>Die ten voeten van .i. sicamore spranc.</l>
<l>Hi maecte derwart sinen ganc,</l>
<l>Als die gerne vercoelt ware</l>
<l n="6560">Van heiten, dine pijnde sware.</l>
<l>Daer vant Gurrees .iij. vrouwen</l>
<l>Van messeliken ouden int opscouwen:</l>
<l>Die ene hadde wel .lx. jaer,</l>
<l>Dander min dan .xx. daer naer,</l>
<l n="6565">Die derde .xl. ocht van diere maten.</l>
<l>Si hadden vor hen daer si saeten</l>
<l>Op tgras gespreedt ene witte dwale,</l>
<l>Ende si aeten doe tien male</l>
<l>Pasteiden van hokinen; mare</l>
<l n="6570">Sine hadden nemmeer manne dare</l>
<l>Dan enen naen, die hen diende doe.</l>
<l>Alse daer Gurrees quam toe</l>
<l>Die vrouwen stonden op mettien</l>
<l>Alsi den ridder hadden gesien,</l>
<l n="6575">Ende hiettene wellecome wesen.</l>
<l>"Wie waeren," seiden si, "in talen van desen,</l>
<l>Dat wi wouden ende hadden gere</l>
<l>Dat hier enich ridder comen were,</l>
<l>Die hier wandelde in dit lant."</l>
<l n="6580">Die naen brachte water thant.</l>
<l>Hi ginc sitten eten, ende na dien</l>
<l>Begonste hi optie joncste sien,</l>
<l>Die hem scone dochte, ende daer toe</l>
<l>Ne sceen si niet wel te gemake doe.</l>
<l n="6585">Hi sach op dandre vrouwe na desen,</l>
<l>Die hem dochte bet gepareert wesen</l>
<l>Dan die joncfrouwe was, ende daer nare</l>
<l>Sprac Gurrees aldus tot hare:</l>
<l>"Ay vrouwe, wat pensedi, ic ne sach</l>
<l n="6590">Noit vrouwe op en genen dach</l>
<l>Also scone alse gi sijt, sine dochte mi</l>
<l>Bat gepareert sijn dan gi</l>
<l>Ende blider. Mi dunct dat gi nu</l>
<l>Belget omdat ic ete met u."</l>
<l n="6595">"Ic ne doe, here, dat suldi weten;</l>
<l>Noch u comen, noch u eten</l>
<l>Ne deert mi niet, ic bems te gemake.</l>
<l>Mijn gepens es om ander sake,</l>
<l>Dat ic ne mach, lude no stille,</l>
<l n="6600">Gebeteren te minen wille."</l>
<l>"Ay vrouwe." antworde Gurrees,</l>
<l>"Heeft enich vreemt man macht des,</l>
<l>Dat hijt betren mochte?" Si seide doe:</l>
<l>"Jaet, woudire pine doen toe."</l>
<l n="6605">"Also helpe mi God, wistic die sake.</l>
<l>Daer gi af sijt tongemake,</l>
<l>Ic souder met al minen gedochte</l>
<l>Dat beste toe doen dat ic mochte.</l>
<l>Ic bidde u, dat gijt mi doet verstaen."</l>
<l n="6610">"Here, gerne," seide si saen:</l>
<l>"Het es wel .iij. jaer leden nu,</l>
<l>Dat mijn vader starf, seggic u,</l>
<l>Die here van Brestele, ende hi</l>
<l>Woende in enen casteel hier bi;</l>
<l n="6615">Ende mijn moeder hadde vrese das,</l>
<l>Omdat ic jonc ende scone was,</l>
<l>Alse gi sien moeget openbaerlike,</l>
<l>Ne huwede si mi niet haestelike,</l>
<l>Datmen mi met crachte soude nemen hare.</l>
<l n="6620">Ende si beriet hare daer nare</l>
<l>Met onsen drossate wat hem dochte</l>
<l>Dat si best mi doen mochte.</l>
<l>Hi was rike man, maer van genen</l>
<l>Edelen geslachte, maer van clenen.</l>
<l n="6625">Ende mijn vader hadden mede</l>
<l>Ridder gemaect om sine rijchede.</l>
<l>Ende als hi mire vrouwen wille verstont,</l>
<l>Dat si mi huwen wilde tier stont,</l>
<l>Hi seide, wart hare bequame,</l>
<l n="6630">Dat hi mi gerne te wive name,</l>
<l>Ende dat hi mi also houden woude</l>
<l>Alse mijn vrouwe versieren soude,</l>
<l>Ende doen also groete ere</l>
<l>Ende daer af faelgieren nembermere,</l>
<l n="6635">So dat mijn vrouwe wert te rade daer af,</l>
<l>Dat si mi hen mijns ondancs gaf.</l>
<l>Ende als hi mi hadde in huwelike</l>
<l>Hi helt mi herde eerlike.</l>
<l>Maer daerna onlange, here,</l>
<l n="6640">Begonsti mi veronwerden sere</l>
<l>Ende verspreken. Als enich ridder quam</l>
<l>Tonser herbergen, ende hi vernam</l>
<l>Dat ic op genen ridder sach</l>
<l>Hi seide dat hi mire minnen plach,</l>
<l n="6645">Ende hi wart so jalous van mi toe,</l>
<l>Dat hise mi alle ane teech doe;</l>
<l>So dat met ons herbergede daer naer,</l>
<l>Des es leden omtrent een jaer,</l>
<l>Lanceloet van Lac. Alst wiste mijn man</l>
<l n="6650">Hi ontfingene herde wel dan,</l>
<l>Omdat hi van sire doeget hadde gehort</l>
<l>Menichwerf spreken scone wort.</l>
<l>Ende als wi waeren geseten</l>
<l>Te gadere, ende souden eten</l>
<l n="6655">So begonstickene sere besie</l>
<l>Om sine scoenhede, ende bidien,</l>
<l>Dat ic menich werven hadde gehort</l>
<l>Doeget van hem spreken weder ende vort</l>
<l>Alse mijn man dat hadde versien</l>
<l n="6660">Hi seide, als die gram was van dien:</l>
<l>"Gi hebt Lanceloete wel besien, vrouwe,</l>
<l>Nu segt mi, bi ure trouwe,</l>
<l>Wat u van hem dunct." Ic seide:</l>
<l>"Ic ne does niet, bi mire waerheide,</l>
<l n="6665">Gi souts mi ondanc weten an."</l>
<l>"Ic ne sal, bi trouwen," sprac mijn man.</l>
<l>Mi verwies mine herte ende ic gaf</l>
<l>Al erre antworde daer af:</l>
<l>"Nadien dat gi weten wilt, here,</l>
<l n="6670">Ende gi gepijnt sijt so sere,</l>
<l>Indien dat gi mi seker doet vandien,</l>
<l>Datter mi geen quaet af sal messcien..."</l>
<l>"Sone saelt," antworde hi ter stede,</l>
<l>Ende hi sekeret mi mede.</l>
<l n="6675">Ic was erre ende begonste grongieren</l>
<l>Ende antworde hem in deser manieren:</l>
<l>"Here, willic u seggen wat mi</l>
<l>Vanden goeden man dunct?" "Jagi."</l>
<l>"Here, so seggic u dan van desen</l>
<l n="6680">Dat mi in hem duncket wesen</l>
<l>Also vele dogedachticheden</l>
<l>Als in u sien quaetheden.</l>
<l>Ende gelijc datmen hem es sculdich ere</l>
<l>Te done, men es u sculdich mere</l>
<l n="6685">Onneren te doene ende scanden.</l>
<l>Hi es man van allen landen</l>
<l>Vander werelt dies best verdient heeft</l>
<l>Datmen hem lof ende prijs geeft,</l>
<l>Ende dat hi heeft goet ende eere."</l>
<l n="6690">Si worden alle te barenteert sere,</l>
<l>Die saeten ter taflen, vanden worden,</l>
<l>Die si mi daer seggen horden.</l>
<l>Als mijn man spreken mochte hi bat mi saen</l>
<l>Dat ic hem die worde daede verstaen</l>
<l n="6695">Die ic hadde geseit te voren.</l>
<l>Ic seide: "Gerne, wildise horen.</l>
<l>Ic seide dat in hem doechdechticheden</l>
<l>Niet so vele en es als in u quaetheden.</l>
<l>Siet alle die doecht die hebben mach</l>
<l n="6700">Enich ridder heden den dach,</l>
<l>Prouetsen, stoutheit, scoenhede,</l>
<l>Godertierheit, hovescheit, milthede,</l>
<l>Macht van goede ende van vrienden</l>
<l>Nu marct van desen goeden hoe</l>
<l n="6705">Die bewaret es van al desen</l>
<l><edition n="46"/>Opdat si alle te gader moegen wesen</l>
<l>In enichgen sterfliken man.</l>
<l>Van hem bem ics wel seker dan</l>
<l>Dat hi met prouetsen heeft leden</l>
<l n="6710">Alle die leven opten dach van heden.</l>
<l>Hi es stouter dan els iemen, warlike:</l>
<l>Van scoenheden es niewer sijn gelike,</l>
<l>Ende van geslachte mochti wel wesen</l>
<l>Coninc van alder werelt, want wi lesen</l>
<l n="6715">Dat hi van also groeten geslachte es comen</l>
<l>Als iemen diemen mochte nomen.</l>
<l>Van goedertierheit diemen an hem siet</l>
<l>Ne machmen begripen niet.</l>
<l>Van hovessceden maggic seggen wel,</l>
<l n="6720">Dat hem noit eer en mesvel.</l>
<l>Van sire miltheit ne houdic gene tale,</l>
<l>Bedi men macht niet weten wale</l>
<l>Omdat hi geen goet en heeft,</l>
<l>Opdat hem davonture goet geeft</l>
<l n="6725">Ocht hi dan melde wesen sal.</l>
<l>Van machte van vrienden swigic al,</l>
<l>Bedi men vint lieden, des sijt gewes,</l>
<l>Die machtichger sijn dan hi es.</l>
<l>Dus moegedi verstaen an mijn spreken</l>
<l n="6730">Dat an desen goeden man gebreken</l>
<l>Sulke vanden doegeden daer gi</l>
<l>Hier voren af horet spreken mi.</l>
<l>Maer an u en gebreect niet</l>
<l>Van quaetheden, diemen siet</l>
<l n="6735">Desen dogeden contrarie wesen.</l>
<l>Nu hort die redene van desen:</l>
<l>Gine hebt stoutheit noch edelhede,</l>
<l>Hovescheit noch goedertierhede</l>
<l>Noch miltheit van haven, siedi rike,</l>
<l n="6740">Dat en es hi niet sekerlike.</l>
<l>Ende van vrienden gebreket u</l>
<l>Dier hi genoech hevet nu.</l>
<l>Ende siedi dat in hem gebreect</l>
<l>Sulke doeget daer men af spreect,</l>
<l n="6745">En gene quaetheit gebreect an u:</l>
<l>Daerbi so seggic nu,</l>
<l>Dat in u es meer quaetheden</l>
<l>Dan in hem doechdechticheden.</l>
<l>Nu moegedi wel merken hier ave,</l>
<l n="6750">Die van uwen verdiente u den loon gave,</l>
<l>Hi soude doen in allen keren</l>
<l>U meer scanden dan hem eeren."</l>
<l>Mijn man was om dit seggen so gram,</l>
<l>Dat hi na uten sinne quam.</l>
<l n="6755">Maer hi liet dien nacht liden wale</l>
<l>Dat hi ne helt daerf af gene tale.</l>
<l>Daerna in tiden ende in steden</l>
<l>Alse Lancelot wech was gereden</l>
<l>Seide hi mi dese dinc te voren.</l>
<l n="6760">Ende omdat hijt mi hadde gesworen,</l>
<l>Sprac hi, hine soude mi niet doet slaen,</l>
<l>Maer hi souts sulke wrake ontfaen,</l>
<l>Dat ic gelijc getrouweden wive</l>
<l>Nemmermeer genaecte sinen live,</l>
<l n="6765">Maer alse ene cameriere.</l>
<l>Ende hi nam mi in deser maniere</l>
<l>Mine rike cleder daer toe,</l>
<l>Ende dede so vele ane mi doe,</l>
<l>Dat ic ne hadde van allen dingen</l>
<l n="6770">So vele machts als van .ij. penningen.</l>
<l>Noch ne hebbe, dat suldi weten.</l>
<l>Ende heeft mi oit sint doen eten</l>
<l>Metten gersoenen, dat ic niet</l>
<l>Gebetren mach. Dats mi groet verdriet:</l>
<l n="6775">Hier omme begonstic wenen als gi</l>
<l>Tetene waert geseten bi mi;</l>
<l>Want hets lange tijt leden dat</l>
<l>Geen ridder uut mire scotelen en at."</l>
<l>Gurrees antworde: "Vrouwe,</l>
<l n="6780">U here hout u qualike trouwe,</l>
<l>Ende mochtic noch hier nare</l>
<l>In steden comen daer hi ware</l>
<l>Hine souts mi niet moegen ontgaen,</l>
<l>Ine soude op hem doen staen,</l>
<l n="6785">Dat hi heeft ongetrouwichede</l>
<l>Gedaen ende hem versworen mede.</l>
<l>Ende ic wilde dat mi nembermee man</l>
<l>Over ridder helde vort an</l>
<l>Ne dadic niet dat hijs hadde scande</l>
<l n="6790">Ende gi ende ic eere in allen lande."</l>
<l>Als si in dese tale waren</l>
<l>Quam daer een kint van .v. jaren</l>
<l>Ende het seide aldus mettien</l>
<l>Toter oudster vrouwen vandien .iij.:</l>
<l n="6795">"Vrouwe, gi moet thus comen nu,</l>
<l>Daer wille een ridder spreken u"</l>
<l>"Lieve kint, sech mi</l>
<l>Hoe gedane wapene draget hi?"</l>
<l>"Groene met enen roeden liebarde"</l>
<l n="6800">Seide dat kint. Doe mesbarde</l>
<l>Utermaten sere die vrouwe</l>
<l>Ende dreef herde groten rouwe.</l>
<l>Si seide: "Ay arme." Daer nare:</l>
<l>"Dits te minen boef drove niemare.</l>
<l n="6805">Nu haddic liever te sine doet,</l>
<l>Dan te levenne in desen rouwe groet."</l>
<l>Die vrouwe sprac Gurreesse toe:</l>
<l>"Ay here, raedt mi wat ic best doe."</l>
<l>"Vrouwe, segt mi wat et es dan,</l>
<l n="6810">Ic sal u raeden so ic best can."</l>
<l>Si seide: "Here, God loent u,</l>
<l>Ende ic saelt u seggen nu.</l>
<l>Here, ic quam saren gereden</l>
<l>In dit lant tere steden,</l>
<l n="6815">Ende een mijn knape, daer ic vernam</l>
<l>Dat een ridder jegen mi gereden quam</l>
<l>Van desen lande, die mi met crachte vinc.</l>
<l>Ende hi behiet mi ene dinc,</l>
<l>Hi soude mi in vangnessen leden,</l>
<l n="6820">Daer ic nembermee uut ne soude sceden,</l>
<l>Het ne ware dat ic hem woude</l>
<l>Sekeren ic doen soude</l>
<l>Dat hi mi heeschen soude daer,</l>
<l>Ic hadde vander doet groeten vaer,</l>
<l n="6825">Ic kindene wreet ende fel,</l>
<l>Ende die macht was sijn, wistic wel,</l>
<l>Ic sekerdem dat ic doen soude</l>
<l>Al dat hi mi heescen woude,</l>
<l>Op dat ics macht hadde. Hi seide doe</l>
<l n="6830">Hine ware niet seker genoech also.</l>
<l>Hi dede die helegen bringen daer,</l>
<l>Ende dede mi sweren daer naer</l>
<l>Dat ic mine dochter, ene joncfrouwe</l>
<l>Die scoenste maget, bi mire trouwe,</l>
<l n="6835">Die nu es in al dit lant,</l>
<l>Noch diemen in langen daer in vant,</l>
<l>Geven soude mede te done</l>
<l>Sinen wille als hijs mi vermone;</l>
<l>So dat ic met eeden van hem sciet.</l>
<l n="6840">Noit sint en vermaendi mi niet</l>
<l>Dan nu. Ic en weet wat doen te desen.</l>
<l>Ic en soude niet drover wesen</l>
<l>Sagicse slepen met enen perde</l>
<l>Dan ocht hise vorde sire verde,</l>
<l n="6845">Want hi een recht verrader es.</l>
<l>Ende hi es comen, des sijt gewes,</l>
<l>Van quaden dorpren; maer dor das</l>
<l>Dat hi so stout van lachamen was</l>
<l>Maecten ridder die grave</l>
<l n="6850">Van Valdrien ende gaf hem lant ende have.</l>
<l>Sider dedi prouetschen so vele,</l>
<l>Dat hem die here vanden castele</l>
<l>Sire dochter te wive gaf.</l>
<l>Ende hi dancten so wel daer af,</l>
<l n="6855">Dat hine doet sloech met sire hant</l>
<l><edition n="47"/>Om te hebbene sijn lant.</l>
<l>Ende alsi dat lant hadden ontfaen</l>
<l>Ende si hem manscap hadden gedaen,</l>
<l>Die sculdech waren te sine sijn man,</l>
<l n="6860">Hi wart jegen sijn wijf wreet dan,</l>
<l>Dat hi cume jegen hare sprac .i. wort.</l>
<l>Hi anteretse so qualike vort,</l>
<l>Dat hise om ene cleine dinc</l>
<l>Daer na an enen boem verhinc;</l>
<l n="6865">Ende omdat hi dus dede hare</l>
<l>Bem ic in sorgen ende in vare,</l>
<l>Ende dat ic ne weet wat doen, seggic u,</l>
<l>Ende dat si mi liever doet ware nu</l>
<l>Dan dat si nu levet mere,</l>
<l n="6870">Ic soude dan haers vergeten eere</l>
<l>Dan ic nu sal; ende bidde dat gi,</l>
<l>Here, op dese dinc raet mi."</l>
<l>Hi seide: "Vrouwe, geeft mi God geval</l>
<l>Ic segge u wat ic doer u doen sal,</l>
<l n="6875">Ende dore die vrouwen die hier sijn</l>
<l>Ende doer uwer dochter, dat scone magedijn,</l>
<l>Daer het grote scaden af ware</l>
<l>Viel si in sulken handen hier nare.</l>
<l>Ic sal gerne met u gaen,</l>
<l n="6880">Ende na dat ic an sijn spreken can verstaen</l>
<l>Sal ic u bider Gods genaden</l>
<l>In sulker manieren geraden</l>
<l>Dattie sake een deel sal gaen</l>
<l>Na uwen wille." Si seide saen:</l>
<l n="6885">"Danc hebt van Gode onsen here.</l>
<l>Varen wi, ic sorge sere</l>
<l>Dat hise sal hebben genomen</l>
<l>Met crachte eer wi daer comen."</l>
<l>Hi bant sinen helm metter vart</l>
<l n="6890">Ende sat sciere op sijn part.</l>
<l>Hi sprac toter vrouwen joncster daer nare</l>
<l>Vanden drien, ende bat hare</l>
<l>Dat si hem wijsde hare woninge:</l>
<l>Hine liet om gene dinge</l>
<l n="6895">Hine soutse sien eer hi sciede</l>
<l>Uten lande, hem en gesciede</l>
<l>Avonture diene daertoe brachte,</l>
<l>Dat hiere niet toe comen en mochte.</l>
<l>Ende si wisetse hem metter vart</l>
<l n="6900">Dat hi wel wiste den wech daer wart</l>
<l>Elc beval andren Gode van hem lieden.</l>
<l>Gurrees entie vrouwe scieden</l>
<l>Ende reden totien datsi vernamen</l>
<l>Dat si ter vrouwen woninge quamen,</l>
<l n="6905">Die starc was ende in ene broec gestaen.</l>
<l>Die vrouwe riep ter porten saen</l>
<l>Daer te hant cnapen quamen toe,</l>
<l>Diese vanden perde hieven doe</l>
<l>Ende onfingen Gurreesse met minnen.</l>
<l n="6910">Die vrouwe ginc daerna daer binnen.</l>
<l>Tirst dat si daer binnen es comen</l>
<l>Heeft si des ridders pert vernomen,</l>
<l>Daer si af hadde den groeten vaer.</l>
<l>Si sprac te Gurreesse daer naer:</l>
<l n="6915">"Siet hier des quaets mans pert, here,</l>
<l>Wat sal ic moegen doen nu mere?"</l>
<l>Hi seide: "Ne sijt niet ververt hier of,</l>
<l>Hout u vorwerde, quijt u gelof,</l>
<l>Ende levert hem u dochter nu.</l>
<l n="6920">Ic gelove ende sekere u,</l>
<l>Eer hise vort ene halve mile</l>
<l>Ic salre jegen wesen tiere wile;</l>
<l>Ne wille hise mi niet minlike</l>
<l>Weder geven ic sal indelike</l>
<l n="6925">Jegen hem vechten tote dien, dat hi</l>
<l>Ocht ic in stride verwonnen si."</l>
<l>Si gingen daer in, daer si tien stonden</l>
<l>Dien ridder al gewapent vonden,</l>
<l>Die toter vrouwen seide mettien</l>
<l n="6930">Dat hise irst mochte gesien:</l>
<l>"Vrouwe, ic come u heescen nu</l>
<l>Dat belof dat es tusscen mi ende u.</l>
<l>Nu quijt u also alse gi</l>
<l>U sculdich sijt te quitene jegen mi."</l>
<l n="6935">Gurrees sprac: "Wat es dat gelof,</l>
<l>Daer gi die vrouwe calengiert of?</l>
<l>Ic wilde wel daer af dat ware</l>
<l>Weten, oft u wille ware."</l>
<l>Die ridder sprac hoverdichlike</l>
<l n="6940">Dat hijs niet ne daede sekerlike.</l>
<l>Die vrouwe seide: "Here, dats waer,</l>
<l>Ic gelovede u, hens niet .i. jaer,</l>
<l>Dat ic u mine dochter also saen</l>
<l>Levren soude, sonder waen,</l>
<l n="6945">Alse gise quaemt soeken. Ic sal hier of</l>
<l>Mi quiten ende doen mijn gelof.</l>
<l>Ende eer gise wech vort, seggic u;</l>
<l>Vor desen riddre die hier es nu</l>
<l>Om mi vanden gelove, sonder waen,</l>
<l n="6950">Te quitene, dat ic hebbe gedaen,</l>
<l>Willic u gerne geven vri</l>
<l>Desen tor ende datter toe hort," seide si,</l>
<l>"Indien dat gi wilt laeten huwen mi</l>
<l>Mire dochter daert mijn wille si."</l>
<l n="6955">Hi sach optie vrouwe daer nare,</l>
<l>Ende hi sprac aldus tote hare:</l>
<l>"Vrouwe, waerbi maecti dangier</l>
<l>Van uwer dochter dus groet hier</l>
<l>Tenen wive te gevene mi?</l>
<l n="6960">Ic bem riker van goede dan gi,</l>
<l>Ende ic bem van meerre machte</l>
<l>Dan es algader u geslachte.</l>
<l>Ende eist u wille ocht en es,</l>
<l>Ic salse hebben, sijt seker des.</l>
<l n="6965">Ende om die wort, die ghi</l>
<l>Daer toe segt, weet wel dat si</l>
<l>Meer quaets dan goets hebben sal."</l>
<l>Die vrouwe sprac te mayiert al:</l>
<l>"Ay vri man, ne belget niet, ic bids u,</l>
<l n="6970">Ic en seide dese wort niet nu</l>
<l>In quade te uwart, here,</l>
<l>Maer ic minne mijn kint so sere,</l>
<l>Mocht wesen, dat ic gerne sage</l>
<l>Dat met mi bleve al mine dage."</l>
<l n="6975">Doe ginc in die camere die vrouwe</l>
<l>Ende vant haerre dochter met groeten rouwe.</l>
<l>Si seide: "Lieve, kint waerbi</l>
<l>Siede dus drove, segt mi."</l>
<l>"Waerbi, soete moeder? Ne bem ic niet</l>
<l n="6980">Sculdich te hebbene rouwe ende verdriet</l>
<l>Nadien dat ic so verre ben comen</l>
<l>Dat mi baten ende vromen</l>
<l>Tidich te gesciene waren:</l>
<l>Ende dat ic nu te mire doet moet varen,</l>
<l n="6985">Dies ic niet hebbe verdient</l>
<l>Noch over mi noch maech noch vrient."</l>
<l>Die vrouwe sprac: "Lieve dochter mijn,</l>
<l>Gi sult bi desen herde seker sijn,</l>
<l>Want hier binnen een ridder es,</l>
<l n="6990">Die herde vrome es, sijt seker des,</l>
<l>Die segt, wille dese ridder u</l>
<l>Met crachten henen voeren nu,</l>
<l>Dat hi den ridder sal wederstaen</l>
<l>Ende jegen hem vechten, sonder waen,</l>
<l n="6995">Toter wilen ende tien tide</l>
<l>Dat hi u gewint met stride.</l>
<l>Ende mi dinct, dat gi met desen</l>
<l>Sere versekert moeget wesen."</l>
<l>Die joncvrouwe antworde tier ure:</l>
<l n="7000">"Ay vrouwe, dat es avonture;</l>
<l>Dat doet mi in vresen wesen."</l>
<l>Die vrouwe seide na desen:</l>
<l>"Lieve kint, ic wille dat gi u</l>
<l>Pareert ten scoensten dat gi kont nu.</l>
<l n="7005">Soe u die ridder scoenre siet</l>
<l><edition n="48"/>Soe meerre sal wesen sijn verdriet."</l>
<l>Die joncfrouwe, die niet ne liet</l>
<l>Te done dat hare moeder hiet,</l>
<l>Pareerde haer so si best mochte.</l>
<l n="7010">Daer na die vrouwe brochte</l>
<l>Haerre dochter vort geleedt</l>
<l>Wel gepareert ende wel gecleedt.</l>
<l>Alse die ridder wart geware,</l>
<l>Die daer comen was om hare,</l>
<l n="7015">Dat si so overscone was</l>
<l>Hem vermoyede sere das,</l>
<l>Dat hi so lange lette daer</l>
<l>Hine hadde die joncfrouwe hem bet naer.</l>
<l>Hi sprac toter joncfrouwen na desen:</l>
<l n="7020">"Joncfrouwe, wel moetti comen wesen.</l>
<l>Die ghene die van uwer scoenhede</l>
<l>Mi spraken si seiden waerheide,</l>
<l>Want gi seit scoenre, sonder waen,</l>
<l>Dan si mi daeden verstaen:</l>
<l n="7025">Ic houde mi wel gepayt van u.</l>
<l>Beveelt ure vrouwen Gode nu.</l>
<l>Nadat ic u hebbe ne willic niet</l>
<l>Langer hier letten, wats gesciet."</l>
<l>Gurrees sprac dus den ridder an:</l>
<l n="7030">"Waendise dus wech voren dan?"</l>
<l>"Doer wien soudict laeten?" antworde hi.</l>
<l>Gurrees sprac weder: "Dore mi,</l>
<l>Die de joncfrouwe minne so sere,</l>
<l>Dat ic jegen u sal vechten ere."</l>
<l n="7035">"Ic bem lettel vervart daer bi</l>
<l>Dat gi met vechtene dreget mi.</l>
<l>Bi allen helichgen sweric u,</l>
<l>Waerdi uwer derde van riddren nu,</l>
<l>Al sulc alse gi sijt, ic soudse nochtan</l>
<l n="7040">En wech voren ende niet laeten doer u dan."</l>
<l>Gurrees antworde hem al erre:</l>
<l>"Ridder, gi hebt gesproken te verre.</l>
<l>Weet wel, gine vorse heden meer niet</l>
<l>Tuwer herbergen, wat soes gesciet.</l>
<l n="7045">Nu doet daertoe al uwe macht,</l>
<l>Maer hier binnen ne doe ic gene cracht</l>
<l>Dat gise vort, om daer of</l>
<l>Te houdene der vrouwen gelof.</l>
<l>Maer als gi daer buten sijt,</l>
<l n="7050">Weet wel, dat ic u tier tijt</l>
<l>Sonder versten sal bestaen."</l>
<l>Die ridder ontwerde saen:</l>
<l>"Ic ontsie u dreygen lettel nu."</l>
<l>Die ridder sprac: "Vrouwe, quijt u</l>
<l n="7055">Van uwen gelove jegen mi."</l>
<l>Si antworde: "Here, dat si."</l>
<l>Si nam haerre dochter bider hant</l>
<l>Ende levretse hem thant.</l>
<l>Si seide: "Neemt hier die dinc, here,</l>
<l n="7060">Die ic in die werelt minne mere."</l>
<l>Hi dankets hare, ende metter vart</l>
<l>Dede hise sitten op een part,</l>
<l>Ende hi vorde en wech die joncfrouwe,</l>
<l>Die begonste maken groten rouwe.</l>
<l n="7065">Als hise wech begonste leden,</l>
<l>Ende si sach si moeste sceden</l>
<l>Van haerre moeder ende mettien varen,</l>
<l>Daer si seker af waent sijn tuwaren</l>
<l>Dat hise emmer sal slaen te doet.</l>
<l n="7070">Ende al hadde die dochter rouwe groet,</l>
<l>Die moeder drovede noch mere,</l>
<l>Die hare kint minde so sere</l>
<l>Alse moeder hare kint minnen mach.</l>
<l>Si maecte groet hantgeslach</l>
<l n="7075">Op Gurreesse ende es met allen</l>
<l>Hem optie voeten gevallen.</l>
<l>So seide: "Edel ridder ende vri,</l>
<l>Vart na mire dochter ende brinctse mi."</l>
<l>"Ay vrouwe," sprac Gurreesse saen,</l>
<l n="7080">"Om Goede laet u wenen staen.</l>
<l>Ic hope an Goede onsen here;</l>
<l>Gi sult eer avont verhogen sere."</l>
<l>Hi porret ende volget metter vart</l>
<l>Dien ridder, die metter joncfrouwen vart.</l>
<l n="7085">Hi achterretene ende hi</l>
<l>Riep: "Hoedt u jegen mi,</l>
<l>Ic ontsegge u," Dander seget:</l>
<l>"Dats ene dinc daer mi lettel an leget,"</l>
<l>Hi keerde sijn pert te hem wart,</l>
<l n="7090">Alse die joesteren begart.</l>
<l>Si lieten beide lopen die perde</l>
<l>Onderlinge, want elc andren begerde</l>
<l>So sere, dat si beide met allen</l>
<l>Metten orsen sijn gevallen.</l>
<l n="7095">Si sprongen op beide metter vart</l>
<l>Ende elc van hen trac sijn swart,</l>
<l>Ende hebben elc andren an gelegen</l>
<l>So dat Gurrees heeft geslegen</l>
<l>Enen zwaren slach, so int gevoech,</l>
<l n="7100">Dat hi den riddre die hant af sloech,</l>
<l>Daer hi den scilt mede helt; ende daer nare</l>
<l>Alse dat die ridder wart geware</l>
<l>Dat hi verminct was woudi vlien;</l>
<l>Maer dat ne mocht hem niet gescien,</l>
<l n="7105">Want hem Gurrees noch enen slach gaf</l>
<l>Dat hem sijn hoeft vloech af</l>
<l>Ende hi viel ter erden doet neder.</l>
<l>Gurrees quam toter joncfrouwen weder</l>
<l>Ende seide: "Joncfrouwe, wat dunct u</l>
<l n="7110">Hebbix genoech gedaen nu?"</l>
<l>"Ja gy, here," antworde si,</l>
<l>"Gi hebt so vele gedaen doer mi,</l>
<l>Dat u onse here moete geven</l>
<l>Also vele bliscepen al u leven</l>
<l n="7115">Als icker hebbe dat hi doet es."</l>
<l>Doe sprac toter joncfrouwen Gurrees:</l>
<l>"Nu sullen wi weder thuuswert keren</l>
<l>Ende ic sal bider hulpen ons heren</l>
<l>Uwer vrouwen weder geven u nu.</l>
<l n="7120">Die mi so sere bat over u,"</l>
<l>"Dat varen, here, ende dat bliven toe</l>
<l>Staet an u selven," seide si doe.</l>
<l>Gurrees sat weder op thant</l>
<l>Ende nam sine glavie in die hant</l>
<l n="7125">Ende si namen hare vart</l>
<l>Ter joncfrouwen moeder wart.</l>
<l>Hi sach optie joncfrouwe binnen desen,</l>
<l>Die hem so scone dochte wesen,</l>
<l>Dat hem wonder dochte van hare.</l>
<l n="7130">Hi versochtse van minnen daer nare</l>
<l>Si sprac: "Here, na dien dat gi</l>
<l>Mi versoect van minnen wie siedi?</l>
<l>Nochtan en weet ic niet wel</l>
<l>Ocht gi met mi hout u spel."</l>
<l n="7135">Gurrees antworde hare</l>
<l>Dat hi van Arturs hove ware</l>
<l>Ende geselle vander tafelronde.</l>
<l>Oec seidi haer ten selven stonde</l>
<l>Dat hi Waleweins broeder ware.</l>
<l n="7140">"Hoe es u name," sprac si daer nare.</l>
<l>"Ic hete Gurrees, joncfrouwe."</l>
<l>Si seide tote hem: "Bi mire trouwe,</l>
<l>Ic hebbe genoech gehoren</l>
<l>Spreken van u hier te voren.</l>
<l n="7145">Ic kinne wel dat gi goet ridder sijt,</l>
<l>Ende gi hebt ene scone lief nu ter tijt,</l>
<l>Ende hoverdich, ende so hoge vrouwe,</l>
<l>Dat ic wel weet, bi mire trouwe,</l>
<l>Dat gijt niet en sout willen laeten om mi;</l>
<l n="7150">Ende gi versocht mi van minnen bedi</l>
<l>Dat gi mi wout proven." Ende hi seide doe</l>
<l>Dat hi geen lief en had ende hi swort toe,</l>
<l>Ende dat hise gerne soude</l>
<l>Minnen opdat sijt also woude.</l>
<l n="7155">"Ic weet wel," seide si, "ende bem seker des,</l>
<l><edition n="49"/>Dat noch niet .i. jaer en es</l>
<l>Dat gi sere minnet in dit lant</l>
<l>Die scone joncfrouwe ende wel becant."</l>
<l>Hi antworde: "Segt mi wien."</l>
<l n="7160">Die joncfrouwe seide hem nadien</l>
<l>Dien name vander joncfrouwen.</l>
<l>Hi sprac: "Ic minnese en trouwen,</l>
<l>Maer ic ne minnese niet mere."</l>
<l>Doe sprac die joncfrouwe: "Ja, here,</l>
<l n="7165">Ocht ic u mine minne gave</l>
<l>Hoe soudic seker sijn daer ave</l>
<l>Dat gi mi niet laeten ne sout</l>
<l>Om ene andre ocht gise minnen woud."</l>
<l>"Ic sal u," seit hi, "in sulker manieren</l>
<l n="7170">Seker doen alse gi sult visieren."</l>
<l>"Sekerlijc het ware sere</l>
<l>Pijnlic te gelovene, here,</l>
<l>Dat gi sout willen houden ane mi</l>
<l>Getrouwelike, nadien dat gi</l>
<l n="7175">Hebt gelaeten die gone,</l>
<l>Die so hoge wijf es ende so scone,</l>
<l>Ende hoger ende scoenre dan ic si."</l>
<l>Ende vort tote hem seide si:</l>
<l>"Ic hebbe wel daer mede gevaren</l>
<l n="7180">Dat gijt mi hebt geseit, tuwaren.</l>
<l>Ne haddic niet geweten die waerhede</l>
<l>Ic hadde u gemint mede,</l>
<l>Daer ic sotheit an hadde gedaen.</l>
<l>Sekerlike ende sonder waen</l>
<l n="7185">Gi sout mi hebben gelaeten alse gi</l>
<l>Uwen wille hadt gehadt met mi,</l>
<l>Alse gi die andre liet; bi desen</l>
<l>Haddic sere bedroegen gewesen."</l>
<l>"Al dat gi segt ne diedt niet nu:</l>
<l n="7190">Ic moet minen wille hebben van u.</l>
<l>Wie sijn hier allene ic ende ghi</l>
<l>Ende verre van lieden, dat siedi."</l>
<l>"Here, wildi met crachten doen?"</l>
<l>"Nenic," antworde die baroen;</l>
<l n="7195">"Maer ic bidde u vriendelike</l>
<l>Dat gijt wilt doen goedertierlike."</l>
<l>So seide: "Wat sout sijn ocht ict doen woude?"</l>
<l>Hi antworde dat hi soude.</l>
<l>"Ende ocht icker niet en woude?" sprac si.</l>
<l n="7200">"Sone dadicker niet toe," sprac hi.</l>
<l>"Dus saels," seide si, "al mijn wille gescien?"</l>
<l>Hi seide: "Gi segt waer van dien."</l>
<l>"Nu segt mi," sprac si thant,</l>
<l>"Es enichge joncfrouwe in dit lant</l>
<l n="7205">Ocht in erderike binnen</l>
<l>Die gi bi minnen wout minnen,</l>
<l>Ende gi wel wanet dat si u</l>
<l>Haette ende onwart hadde nu?"</l>
<l>"Sekerlike nenic," seide hi.</l>
<l n="7210">"Nu segt mi danne wildi</l>
<l>Gemeintscap hebben met haren live</l>
<l>Alse man soude met sinen wive</l>
<l>Om scoenheit die in hare ware,</l>
<l>Opdat gi wel wist van hare</l>
<l n="7215">Dat si u haette indelike?"</l>
<l>Hi seide: "Nenic, sekerlike,</l>
<l>Ende ic ne soudse niet minnen mede."</l>
<l>Si seide: "Bi rechter waerhede,</l>
<l>Gine sult dan an mi niet leggen minne,</l>
<l n="7220">Want ic hate u in minen sinne</l>
<l>Ende hebbe u onwart van dien done,</l>
<l>Dat gi hebt jegen die gone</l>
<l>Gevalsch van minnen, die u mere</l>
<l>Minde dan hare selve, here.</l>
<l n="7225">Ende nieman en salre af spreken horen</l>
<l>Hine sal u minnen dan te voren</l>
<l>Alsmen sal weten datmen segt</l>
<l>Dat gi bi costumen plegt</l>
<l>Te bedriegene vrouwen ende joncfrouwen</l>
<l n="7230">Achter lande, die u met trouwen.</l>
<l>Ende ic bem wel seker van u,</l>
<l>Also alse gi mi versoect nu</l>
<l>Suldi morgen versoeken ene andre</l>
<l>Es dat sake dat si met u wandre.</l>
<l n="7235">Ende ic ne weet in mine verstantnesse</l>
<l>Gene so arme verraetnesse</l>
<l>Alse wive te bedriegene</l>
<l>Met scoenre spraken ende met liegene</l>
<l>In gelike van vrayer minnen;</l>
<l n="7240">Bedi men machse lichte verwinnen,</l>
<l>Ende mi dunct dat gi mocht mere</l>
<l>Scanden bejagen ende onnere</l>
<l>Dan eren, nadien dat ict merke,</l>
<l>In te doene sulke gewerke."</l>
<l n="7245">Hi sprac: "Joncfrouwe, in desen</l>
<l>Mesprijsdi mi; waerbi macht wesen</l>
<l>Dat gi mi haedt? Ik waende bat nu</l>
<l>Hebben verdient die minne van u</l>
<l>Dan uwe haettie, sonder waen."</l>
<l n="7250">So seide: "Ic saelt u seggen saen,</l>
<l>Here; het es waer, des sijt gewes,</l>
<l>Dat inden lande een ridder es,</l>
<l>Die mi lange heeft geminnet,</l>
<l>Ende ic hebben weder so gesinnet,</l>
<l n="7255">Dat ic hem in allen sinne</l>
<l>Hebbe gegeven mine minne</l>
<l>Om die doeget die icker an hebbe vonden;</l>
<l>Nochtan dat hi noit te genen stonden</l>
<l>Mi so na quam alse gi sijt nu.</l>
<l n="7260">Maer dat willic seggen u,</l>
<l>Dat ic hebbe gedaen gelof</l>
<l>Daer ic niet en wille sceden of,</l>
<l>Dat icker meer af sceden sal.</l>
<l>Ende het es man in dese werelt al</l>
<l n="7265">Doer wien ic verwandelen woude</l>
<l>Die minne van hem; maer ic soude</l>
<l>Di gene haeten met allen sinnen,</l>
<l>Die mi hier boven versochte van minnen;</l>
<l>Want hi soect mi te minnen allene</l>
<l n="7270">Bi hovesscer minnen ende bi rene,</l>
<l>Ende alle die mijns vanden</l>
<l>Van minnen begeren mire scanden.</l>
<l>Nu hebbic u ontdect mede</l>
<l>Twi ic u lachtre u bede.</l>
<l n="7275">Nu vragic ocht gi mi, here,</l>
<l>Enichge cracht sult doen vort mere</l>
<l>Vandien dat gi mi hebt gebeden nu?"</l>
<l>Hi sprac: "Joncfrouwe, ic sect u,</l>
<l>Begerdic u nu also sere</l>
<l n="7280">Als ic enich wijf dede noit ere,</l>
<l>Gi hebt u so wel van dien saken</l>
<l>Ontsculdicht jegen mi met spraken,</l>
<l>Ic ne soeke u niet vort, tuwaren,</l>
<l>Van stucken die u moegen verswaren;</l>
<l n="7285">Ende seggic, tote heden den dach</l>
<l>Van alden mageden die ic oyt sach,</l>
<l>Dat ic noit gene vant, sekerlike,</l>
<l>Die sprac also getrouwelike</l>
<l>Alse gi hebt gedaen, ende ic bidde u,</l>
<l n="7290">Dat gi die mesdaet vergevet nu</l>
<l>Vanden worden die ic nu hebbe gehadt</l>
<l>Jegen u." Si dede te hant dat.</l>
<l>Si reden sprekende te samen</l>
<l>Dat si te haerre moeder huus quamen.</l>
<l n="7295">Ende alse die moeder vernam</l>
<l>Dat hare dochter gesont thuus quam,</l>
<l>Si liep sere jegen hare doe</l>
<l>Ende cussetse .c. werven toe,</l>
<l>Ende si weende van groter bliscepen</l>
<l n="7300">Daer si mede was begrepen.</l>
<l>Die joncfrouwe sprac na desen:</l>
<l>"Ay soete vrouwe, wat sal dit wesen?</l>
<l>Van mi ne maket bliscap negene</l>
<l>Maer van desen ridder allene,</l>
<l n="7305">Die bi siere doeget, sonder waen,</l>
<l><edition n="50"/>Doer u ende mi hevet gedaen,</l>
<l>Wine mochtent verdienen te gere uren.</l>
<l>Hi heeft hem geset in avonturen.</l>
<l>Om u ende om mi heden den dach,</l>
<l n="7310">Nochtan dat hi mi noit ne sach.</l>
<l>Nu laet ons pensen tavont mere</l>
<l>Hem te diennen ende te doen eere,</l>
<l>Wine sullenre hem niet so vele</l>
<l>Doen in ernste noch in spele</l>
<l n="7315">Dat wi hem sullen moegen van dien</l>
<l>Gedanken dat ic hebbe gesien</l>
<l>Dat hi heden doer ons dede</l>
<l>Bi sire groter vromichede."</l>
<l>Die joncfrouwe beette van haren perde</l>
<l n="7320">Ende bat Gurreesse doe herde,</l>
<l>Ende seide tot hem: "Lieve here,</l>
<l>Ic bidde u, dat gi herberget tavont mere."</l>
<l>Hine blever niet, antworde hi hare</l>
<l>Want gene tijt herbergens ware,</l>
<l n="7325">Ende hi hadde so vele te doene toe</l>
<l>Dar hi niet en mochte bliven doe.</l>
<l>Die joncfrouwe quam tote hem thant</l>
<l>Ende sloech an sinen breidel hare hant,</l>
<l>Ende seide tot hem: "Wat soes gesciet,</l>
<l n="7330">U ontseggen ne helpt u niet,</l>
<l>Gi moet hier bliven met crachte nu.</l>
<l>Wildi oft ne wilt, dat seggic u."</l>
<l>"Ic sal bliven," antworde Gurrees,</l>
<l>"Opdat ic gaen mach alst mijn wille es."</l>
<l n="7335">Die joncfrouwe antworde daer nare</l>
<l>Dat dat wel hare wille ware.</l>
<l>Hi beette ende ginc also houde</l>
<l>In die herberge alse die hem rusten woude,</l>
<l>Bedi het hadde heet gedaen.</l>
<l n="7340">Die knapen quamen gelopen saen,</l>
<l>Die den ridder wouden ontwapen;</l>
<l>Maer hi ontseit den cnapen,</l>
<l>Hine woude niet af doen groet noch clene</l>
<l>Sonder sinen helm allene,</l>
<l n="7345">Omdat hi micte danen te tidene</l>
<l>Eer avont quame ende te ridene.</l>
<l>"Wat wildi doen," sprac die vrouwe,</l>
<l>"So helpe mi God, in goeder trouwe,</l>
<l>Ic hadde liever dat ic te hande</l>
<l n="7350">Verlore een deel van minen lande</l>
<l>Dan gi tavont sout sceden van mi."</l>
<l>"Ic bleef optie vorwaerde," sprac hi,</l>
<l>"Dat ic als ic woude soude varen,</l>
<l>Ende mijn wille es, tuwaren,</l>
<l n="7355">Dat ic noch tavont henen kere;</l>
<l>Ende ic ne ligge te nacht mere</l>
<l>In gene herberge, het ne si</l>
<l>Dat davonture bringet mi</l>
<l>Ter herbergen, bi mire trouwe,</l>
<l n="7360">Daer woent die jonge vrouwe</l>
<l>Daer wi af scieden, des onlanc es."</l>
<l>Die vrouwe sprac tote Gurrees:</l>
<l>"Ic ne rader u niet vaerne wel,</l>
<l>Hare man es wreet ende fel,</l>
<l n="7365">Die u lichte soude willen slaen doet</l>
<l>Daeddi in sijn huus cleine ocht groet</l>
<l>Dat jegen sinen wille ware iet."</l>
<l>Hi seide: "Vrouwe ic ne laets niet</l>
<l>Om gene dinc, icne salre varen."</l>
<l n="7370">Die vrouwe sprac: "Dats mi leet, tuwaren,</l>
<l>God moete u laeten wederkeren</l>
<l>Met bliscepen ende met eren."</l>
<l>Si beval te gereidene die spise,</l>
<l>Alsi die woude in alre wise</l>
<l n="7375">Dat hi ate eer hi danen sciede.</l>
<l>Dat daeden thant hare liede.</l>
<l>Di spise was gereet ende si saeten</l>
<l>Ten taflen ende aeten.</l>
<l>Alsi lange hadden geseten</l>
<l n="7380">Ten taflen drinken ende eten</l>
<l>Ende Gurrees hadde doen verstaen</l>
<l>Der vrouwen hoet was vergaen</l>
<l>Tusschen haerre dochter ende hem binnen</l>
<l>Dat hise versochte van minnen,</l>
<l n="7385">Ende wat antworde si hem gaf,</l>
<l>Die vrouwe was herde blide daer af,</l>
<l>Ende si seide tote Gurrees:</l>
<l>"Dat si vroet es, here, sijt seker des,</l>
<l>Dat es hare wel onslachte nu.</l>
<l n="7390">Hare vader was, dat seggic u,</l>
<l>Die vroetste die hier was int lant."</l>
<l>Hi heeschede sine wapene thant:</l>
<l>Hi sat op ende voer uten hove</l>
<l>Metter vrouwen orlove</l>
<l n="7395">Ende metter joncfrouwen, die hem vandien</l>
<l>Baeden dat hise quame sien</l>
<l>Ten minsten enewerven ere</l>
<l>Eer hi uten lande kere.</l>
<l>Hi seide dat mochte wel gescien</l>
<l n="7400">Gave hem God avonture te dien.</l>
<l>Alse Gurrees opten wech quam</l>
<l>Hi reet so verre, dat hi vernam</l>
<l>Enen casteel staende in een dal,</l>
<l>Starc ende scone bemuert al,</l>
<l n="7405">Ende wel berecht van cantelen</l>
<l>In allen siden in allen delen,</l>
<l>So dat hine wel kinde saen</l>
<l>Bi litekine die hi hadde verstaen;</l>
<l>Ende hi derwart sinen wech nam.</l>
<l n="7410">Tirst dat hi ter bruggen quam</l>
<l>Vant hi die vrouwe daer al gereet</l>
<l>Van daer binnen, die daer ontbeet</l>
<l>Om hem sien, ocht hi soude comen.</l>
<l>Tirst dat sine hadde vernomen</l>
<l n="7415">Liep si jegen hem blidelike</l>
<l>Om te doene beeten haestelike,</l>
<l>Want die vrouwe daer hi hadde geeten</l>
<l>Hadde hare wel gedaen weten</l>
<l>Wie hi was ende hoe hi hadde mede</l>
<l n="7420">Wel gedaen hare besichede.</l>
<l>Si namen metten breidele saen</l>
<l>Ende seide: "Beet, here, gi sijt gevaen."</l>
<l>Gurrees antworde hare</l>
<l>Dat hi gerne hare gevangene ware:</l>
<l n="7425">Hi beette, ende die vrouwe dede</l>
<l>Twee cnapen comen daer ter stede.</l>
<l>Die een nam sijn pert,</l>
<l>Dander scilt ende swart.</l>
<l>Die vrouwe namen bider hant</l>
<l n="7430">Ende leiddene in die zale thant.</l>
<l>Si deden ontwapen gereet:</l>
<l>Si deden andoen een licht cleet,</l>
<l>Omdat hi gepijnt was van hitten,</l>
<l>Ende deden op tgroene gras gaen sitten.</l>
<l n="7435">Si sagen gerne om die doeget groet,</l>
<l>Die hem die vrouwe van hem ontboet,</l>
<l>Ende si ginc bi hem sitten daer nare.</l>
<l>Onlange nadien quam aldare</l>
<l>Die here, die gejaget hadde alden dach</l>
<l n="7440">Tirst dat hi sinen gast so scone sach</l>
<l>Wart hi erre dat hire comen was.</l>
<l>Maer hine maecte gene gelike das</l>
<l>Omdat hi was vremde; maer haddi</l>
<l>Redene moegen vinden waer bi</l>
<l n="7445">Hine hadde moegen verdriven</l>
<l>Hine hadden niet laeten bliven,</l>
<l>Bedi hi sorgede dat hi dare</l>
<l>Om sijns wijfs wille comen ware.</l>
<l>Hi sprac toten ridder na desen</l>
<l n="7450">Ende hieten willecome wesen.</l>
<l>Gurrees antworde tier ure:</l>
<l>"Here, God geve u goede avonture."</l>
<l>Hi seide: "Vrouwe, es dit u man?"</l>
<l>"Ja hi," sprac si. Hi seide dan:</l>
<l n="7455">"Het en es geen wonder, dat gine ontsiet,</l>
<l><edition n="51"/>[Want hier voren en saggic niet]</l>
<l>Enichgen man bat sceen fel wesen</l>
<l>Dan mi nu dinct van desen."</l>
<l>Binnen dien dat si spraken also</l>
<l n="7460">Quam een man gelopen toe,</l>
<l>Die der vrouwen seide openbare</l>
<l>Dat buten der porten een ridder ware</l>
<l>Die gerne herberge name:</l>
<l>"Vrouwe, eist u bequame</l>
<l n="7465">Dat hi herberget tavont mere?"</l>
<l>"Jaet, laeten in eer coemt mijn here,</l>
<l>Bedi hadt mijn here vernomen</l>
<l>Eer hi in die herberge ware comen</l>
<l>Hine quamer niet in, des sijt gewes,</l>
<l n="7470">Omdat hier een ridder binnen es."</l>
<l>Die knape ginc ten riddre daer nare,</l>
<l>Ende seide dat hi geherberget ware.</l>
<l>Hi voer in. Al te hant quamen die knapen</l>
<l>Die hem af holpen doen sine wapen.</l>
<l n="7475">Tirst dat hi binnen der zalen quam</l>
<l>Gurrees besagene ende vernam</l>
<l>Dat Sagrimor was. Hi liep met desen</l>
<l>Tote hem ende hietene wellecome wesen.</l>
<l>Sagramor helsedene sere</l>
<l n="7480">Ende seide: "Hoe quaemdi hier, here?"</l>
<l>"Ic quam recht hier," sprac Gurrees.</l>
<l>Die vrouwe vragede wie die ridder es.</l>
<l>Gurrees antworde hare</l>
<l>Dat hi van Arturs hove ware</l>
<l n="7485">Ende geselle vander tafelronden,</l>
<l>Een der bester diemen nu weet tier stonden.</l>
<l>Die vrouwe haelde van samite doe</l>
<l>Enen roc ende enen mantel toe,</l>
<l>Ende gafse hem an te doene.</l>
<l n="7490">Tirst dat ontwapent was diegone</l>
<l>Ende sijn ansichte hadde gedwegen</l>
<l>Ende sinen hals, als ridders plegen,</l>
<l>Was hi een scone ridder ende openbare.</l>
<l>Die here quam uut ere camere daer nare,</l>
<l n="7495">Ende hi vragede als hine vernam</l>
<l>Weltijt die ander ridder quam.</l>
<l>Men seiden dat hi daer na quam saen</l>
<l>Dat hi in sine camere was gegaen.</l>
<l>Die here vragede hen wanen si waren.</l>
<l n="7500">Si antworden hem sonder sparen:</l>
<l>"Wie sijn van Arturs hove, here."</l>
<l>Doe ontsach hi hem herde sere</l>
<l>Datse sijn wijf hadde ontboden</l>
<l>Omdat sine souden doden.</l>
<l n="7505">Hi keerde in sine camere ende dede</l>
<l>Sinen broeder daer in gaen mede</l>
<l>Ende .ij. van sinen neven toe.</l>
<l>Hi seide hen lieden in rade doe:</l>
<l>"Ic ne weet wat mijn wijf heeft gedacht</l>
<l n="7510">Te doene, die dese ridders heeft bracht</l>
<l>Hier binnen jegen minen orlof;</l>
<l>Ic bem een deel in wane daer of,</l>
<l>Tien tiden dat ic in slape sal sijn,</l>
<l>Dat si mi sal doen nemen dat leven mijn."</l>
<l n="7515">Die broeder seide: "Ic segge u</l>
<l>Watmen daermede sal doen nu.</l>
<l>Hier binnen sijn genoech cnapen</l>
<l>Dien gi sult seggen dat si hen wapen</l>
<l>Ende in ene camere bliven stille:</l>
<l n="7520">Ocht enich vanden ridders wille</l>
<l>Enichge overdaet doen ocht striden,</l>
<l>Si sullense doet slaen in corten tiden."</l>
<l>Die here antworde: "Dese raet es goet,</l>
<l>Ic wille datmen also doet."</l>
<l n="7525">Hi dede in ene camere na desen</l>
<l>.X. cnapen al gewapent wesen,</l>
<l>Ende hi beval henliede vaste</l>
<l>Ocht si verstoeden dat sine gaste</l>
<l>Enichge overdaet doen wouden,</l>
<l n="7530">Dat si hem thant oplopen souden</l>
<l>Ende te doet slaen metter vart;</l>
<l>Si soudense vinden onbewart</l>
<l>Van wapenen, ende sine souden tier uren</l>
<l>Jegen hen niet moegen geduren.</l>
<l n="7535">Si seiden: "Porrensi cleine ocht groet</l>
<l>Wie sullense beide slaen te doet."</l>
<l>Alse dit aldus gesproken was</l>
<l>Een knape wart geware das,</l>
<l>Ende ginc te sire vrouwe saen</l>
<l n="7540">Ende dede hare dese dinc verstaen.</l>
<l>Si antworde den cnape gereit:</l>
<l>"Eist waer dattu heves geseit,</l>
<l>Sone was noit gesproken tote hare</l>
<l>Sulke verraetnesse alse dit ware."</l>
<l n="7545">"Neest niet waer, ic sal gedoegen</l>
<l>Datmen uut steke mijn oegen."</l>
<l>"Dat es om niet," sprac die vrouwe;</l>
<l>"Ic gelove Gode, bi mire trouwe,</l>
<l>Dat ic die ridders sal vandien</l>
<l n="7550">Bescermen dat hen niet sal messcien."</l>
<l>Si dede den ridders te wetene saen</l>
<l>Dat hare here doe hadde gedaen,</l>
<l>Ende si seide hen: "Ic rade u</l>
<l>Dat gi daer af versiet nu</l>
<l n="7555">Dat gi jegen hen bewaret sijt:</l>
<l>Ne doedijs niet, ende siet hijs tijt</l>
<l>Dat hi uwes boven moege comen</l>
<l>U wart u lijf thant genomen."</l>
<l>Si seiden: "Ocht God wille, onse here,</l>
<l n="7560">Dat en gevallet nembermere,</l>
<l>Dat hi ons, het ne doe groet mesfal,</l>
<l>Met sulker verraetnesse doeden sal."</l>
<l>Gurrees sprac dus Sagramorre toe:</l>
<l>"Ic segge u watmen best doe:</l>
<l n="7565">Ic ne sal tavont meer niet eten,</l>
<l>Hets onlanc dat ic at, dat suldi weten;</l>
<l>Ic sal mi oec vensen ende gaen</l>
<l>Liggen in gene camere saen,</l>
<l>Daer onse wapenen sijn: alse gi</l>
<l n="7570">Sult sijn geseten ic sal mi</l>
<l>Wapenen saen, ende maggic verhoren</l>
<l>Dat gi mijns noet hebt daer voren</l>
<l>Ic sal comen ende houden den strijt</l>
<l>Tote dien dat gi gewapent sijt.</l>
<l n="7575">Ende waren wi wel gewapent bede</l>
<l>Sine hilden jegen ons gene stede</l>
<l>Al waerre noch also vele, dat verstaet."</l>
<l>Mettien Gurrees liggen gaet</l>
<l>In die camere, ende doet verstaen</l>
<l n="7580">Dat hi met siecheden es bevaen.</l>
<l>Sagramor bleef metter vrouwen daer.</l>
<l>Die here bleef vragende daer naer</l>
<l>Waer die ander ridder es becomen</l>
<l>Als hine niet en hevet vernomen.</l>
<l n="7585">Si seide: "Hi dede ons verstaen</l>
<l>Dat hi siec es ende te bedde gegaen."</l>
<l>Althant sweech die here</l>
<l>Ende hine vragede daeromme niet mere,</l>
<l>Als diere luttel om soude geven</l>
<l n="7590">Al was hi thant doet bleven.</l>
<l>Die etentijt quam ende men ginc dwaen</l>
<l>Ende si gingen sitten saen</l>
<l>Ende omdattie here niet ne woude</l>
<l>Datten Sagramor over dorper houde</l>
<l n="7595">Ne liet hi doe sijn wijf niet eten</l>
<l>Metter maysniede, dat suldi weten,</l>
<l>Ende deedse met Sagramor eten dan;</l>
<l>Ende dat dede hi bedi nochtan,</l>
<l>Dat hise woude begripen saen,</l>
<l n="7600">[Ende es op dander side sitten gegaen].</l>
<l>Daer was wel in alre wise</l>
<l>Gedient van dranke ende van spise.</l>
<l>Alsten derden gerechte quam</l>
<l>Ene joncfrouwe brochte, alsict vernam</l>
<l n="7605">.IJ. rosene hoede gedragen tier stat</l>
<l><edition n="52"/>Daer die vrouwe met Sagramorre sat,</l>
<l>Die si hadde gemaect in dien boengaert,</l>
<l>Ende si gafse herre vrouwen ter vart,</l>
<l>Diese hare heescede, dies geloeft.</l>
<l n="7610">Si sette den enen op hare hoeft</l>
<l>Ende gaf Sagrimorre den andren doe,</l>
<l>Dies hare man balch, die sach toe,</l>
<l>Ende sloechse soe, dat si met allen</l>
<l>Ter erden neder moeste vallen,</l>
<l n="7615">Ende seide: "Quade pute, thanden</l>
<l>Neemt hier uwen loen vanden scanden</l>
<l>Die gi in mine herberge doet.</l>
<l>Gi sijt al te coene in uwen moet,</l>
<l>Dat gi dorst u leckeringe toegen</l>
<l n="7620">Daer ic toesach met minen oegen."</l>
<l>"Ay here," sprac Sagrimor saen,</l>
<l>"Nu haddi herde sere mesdaen,</l>
<l>Die dese vrouwe hebt geslaegen soe</l>
<l>Ende om niet daer ic sach toe."</l>
<l n="7625">Die ridder seide: "Dat ics dede nu</l>
<l>Dat dedic in despite van u."</l>
<l>"Ja," sprac Sagrimor, "dadi</l>
<l>Ic ware quaet dattic ne wraecs mi</l>
<l>Vander buffen die gi hare hebt gegeven."</l>
<l n="7630">Sagrimor heeft die vuest verheven,</l>
<l>Die groet was ende vircante also wel,</l>
<l>Ende sloegen soe, dathi vel</l>
<l>Vander taflen verdort daer neder.</l>
<l>Daer wart altehant wech ende weder</l>
<l n="7635">Groete nose ende geluet dor das</l>
<l>Dattie here so geslagen was,</l>
<l>Ende die in die wachte waren</l>
<l>Sprongen uut al sonder sparen</l>
<l>Met getrecten swerden, sonder waen,</l>
<l n="7640">Ende wouden Sagramorre doet slaen.</l>
<l>Gurrees quamer gelopen toe,</l>
<l>Ende hi was wel gewapent doe,</l>
<l>Met ere haecsen in sinen handen,</l>
<l>Daer hi mede cloefde toten tanden</l>
<l n="7645">Den irsten die quam in sijn gemoet.</l>
<l>Daerna liep hi met groter spoet</l>
<l>Toten here, die woude opstaen,</l>
<l>Ende sloegen metter haecsen saen,</l>
<l>Ende hi hem sloech sijn hoeft af</l>
<l n="7650">Metten slage die hi hem gaf.</l>
<l>Ende alse die andre dat saegen</l>
<l>Si liepen hem op met groten slaegen,</l>
<l>Ende hi weerde hem wel, alsict las.</l>
<l>Alse Sagramor gewapent was</l>
<l n="7655">Ende si beide te gader waren</l>
<l>Si scofierden alle die scaren</l>
<l>Ende maketse vlouchtich dat si tier stont</l>
<l>Vlouwen gequetst ende doet gewont;</l>
<l>Ende binnen in die camere bleven</l>
<l n="7660">Des heren broedere doet ende sine neven.</l>
<l>Alsi dit dus hadden gedaen</l>
<l>Die vrouwe ontboet hare mage saen</l>
<l>Dat si tote hare souden comen.</l>
<l>Si quamen ende alsi hadden vernomen</l>
<l n="7665">Hoet was si waren blide sere,</l>
<l>Bedi si haetten sere den here</l>
<l>Ende si minden die vrouwe mede</l>
<l>Om hare grote hoveschede</l>
<l>Ende omdat si hare nichte was toe.</l>
<l n="7670">Si namen den doeden ridder doe</l>
<l>Ende leiden wel eerlike</l>
<l>In een scone coffer rike</l>
<l>Met dieren pellen bedect,</l>
<l>Ende droegene also berect,</l>
<l n="7675">Inden midden vanden zale,</l>
<l>Daermen alden nacht bewaecte wale.</l>
<l>Die vrouwe ne woude gedoegen niet</l>
<l>Dat hare gasten souden waken iet,</l>
<l>Maer si deedse slapen gaen tier ure,</l>
<l n="7680">Ende si rusten alden nacht dure.</l>
<l>Des ander dages ruemden si thof</l>
<l>Ende namen an die vrouwe orlof,</l>
<l>Die hem vriendelike bat thant,</l>
<l>Ofsi weder keerden doer tlant,</l>
<l n="7685">Dat sise quamen sien. Si seiden doe</l>
<l>Dat sijt gerne daeden gevielt hen also.</l>
<l>Doe porreden Sagramor ende Gurrees.</l>
<l>Tirst dat Sagramor opten wech es</l>
<l>Vragedi Gurreesse thant</l>
<l n="7690">Ocht hi noch iet ondervant</l>
<l>Van dien dat si sochten tien stonden.</l>
<l>Hi sprac hine hadder niet af vonden.</l>
<l>Sagramor sprac: "God moete ons beden</l>
<l>Te sulker stat noch geleden,</l>
<l n="7695">Daer wijs horen moeten vraye niemaren."</l>
<l>"Dat moete ons God geven, tuwaren,"</l>
<l>Antworde Gurrees daer toe.</l>
<l>Si reden enen nauwen pat doe,</l>
<l>Ende droegen over een tien tiden,</l>
<l n="7700">Dat si te gadere souden riden</l>
<l>Des si enich avonture vonden.</l>
<l>Si reden toter none tien stonden</l>
<l>Eer si uten foreeste quamen.</l>
<l>Ende als sire uut quamen si vernamen</l>
<l n="7705">Vor hem gerecht .xij. pawelgoene</l>
<l>Van ere manieren, van enen doene,</l>
<l>Ende stonden in enen beemt gerecht;</l>
<l>An elc pawelgoen hingen gehecht</l>
<l>.iiij. scilden, ende daer waren toe</l>
<l n="7710">Bi elken .x. glavyen doe.</l>
<l>Gurrees seide thant: "Wi</l>
<l>Moeten joesteren, dat dunket mi.</l>
<l>Wie sire nu comen so naer</l>
<l>Dai wi niet moegen sceden van daer</l>
<l n="7715">Wine moeten joesteren here."</l>
<l>Dander seide: "Dat moet emmer sijn, here."</l>
<l>Mettien worden si geware</l>
<l>Van enen naen, die quam tot hen dare</l>
<l>Ende tote hen seide: "Gi heren,</l>
<l n="7720">Gi moet emmer nu joesteren:</l>
<l>Welc wilt voren joesteren berecht mi des."</l>
<l>"Ic sal voren joesteren," sprac Gurrees.</l>
<l>"Ontbeit hier danne," sprac die naen</l>
<l>Ende keert ten pawelgoene saen.</l>
<l n="7725">Die naen ginc in ende na dien</l>
<l>Hebben die ridders thant versien</l>
<l>Enen gewapenden ridder metter vart</l>
<l>Comen gereden te Gurreesse wart,</l>
<l>Die brac sijn spere op Gurrees,</l>
<l n="7730">Die hem also dancte des,</l>
<l>Dat hine afstac vanden perde,</l>
<l>Dat hi gestrect lach op die erde.</l>
<l>Daer na sach comen die here</l>
<l>Wel .lx. ridders ochte mere</l>
<l n="7735">Uten pawelgoenen, die met allen</l>
<l>Huedden op dien die daer was gevallen.</l>
<l>Die naen seide doe tote Gurrees:</l>
<l>"Here, gi moeget varen alst u wille es,</l>
<l>Gi hebt u wel gequijt met eren;</l>
<l n="7740">Maer u geselle moet joesteren."</l>
<l>Sagramor gaf antworde doe,</l>
<l>Dat hi gereet was daer toe.</l>
<l>Thant Sagramor comen vernam</l>
<l>Enen riddre die joesteren quam.</l>
<l n="7745">Sagramor liet lopen metter vart</l>
<l>Ende die ander te hem wart;</l>
<l>Ende brac op Sagramor sijn spere.</l>
<l>Sagramor stac den andren so sere,</l>
<l>Dat hem niet ne halp doe</l>
<l n="7750">Noch scilt, noch halsberch toe,</l>
<l>Hine stac hem dor den lichame bede</l>
<l>Tyser entie glavie mede,</l>
<l>Ende droegen van den perde</l>
<l>Dat hi viel neder ter erde</l>
<l n="7755">Doe wart men daer huwende saen</l>
<l><edition n="53"/>Gelijc men te voren hadde gedaen.</l>
<l>Doe sprac tote Sagramor die naen:</l>
<l>"Here alse gi wilt dan mogedi gaen."</l>
<l>Sagramor antworde dat hi</l>
<l n="7760">An dat joesteren niet wan, bedi</l>
<l>Hi hadde verloren sine glave.</l>
<l>Als hine horde claegen daer ave</l>
<l>Hi seide: "Ic sal u wel betalen,</l>
<l>Want ic sal u ene andre halen."</l>
<l n="7765">Altehant hi ene andre sochte,</l>
<l>Die hi Sagramorre brochte,</l>
<l>Ende vragedem wie hi ware.</l>
<l>Sagramor antworde daer nare:</l>
<l>"Ic bem van Arturs hove seggic di,</l>
<l n="7770">Ende hete Sagramor. Nu sech mi</l>
<l>Wies sijn dese pawelgoene, ende hoe</l>
<l>Staen si hier gerecht ende waertoe?"</l>
<l>Die naen antworde hem tuwaren</l>
<l>Dat si tsgraven Wigans waren,</l>
<l n="7775">Die de pawelgoene daer dede slaen</l>
<l>Omdat hi hadde verstaen</l>
<l>Ende hadde horen vertellen</l>
<l>Dat Walewein met .xij. gesellen</l>
<l>In dit lant soude sijn ter uren</l>
<l n="7780">"Ende soeken ine weet wat avonturen.</l>
<l>Ende mijn here hevet wel ondervraget</l>
<l>Hoe gedane wapine dat hi draget,</l>
<l>Datten mijn here soude ter curen</l>
<l>Kinnen, quame hi hier bi avonturen;</l>
<l n="7785">Ende mijn here es een sere weert</l>
<l>Goet riddre, ende hi begeert</l>
<l>Sine macht te provene sere</l>
<l>Jegen Waleweins prouetchen, here,</l>
<l>Ende bi derre redenen hevet hi gedaen</l>
<l n="7790">Die pawelgoene, die gi hier siet, slaen."</l>
<l>Sagramoer sciet danen, ende hi reet naer</l>
<l>Gurreesse, die sijns ontbeidde daer.</l>
<l>Doe reden si beide gader te samen</l>
<l>Dat si in ene valeye quamen.</l>
<l n="7795">Si ontmoetten ene joncfrovwe doe,</l>
<l>Die scone genoech was ende jonc daer toe.</l>
<l>Si reet een cleine pert, ende si groette</l>
<l>Die ridders als sise ontmoette,</l>
<l>Ende si groetense weder scone.</l>
<l n="7800">Si seide: "Gi heren, dat u God lone,</l>
<l>Wanen siedi?" Si seiden tuwaren</l>
<l>Dat si van Arturs hove waren.</l>
<l>"Eist soe," sprac si, "des ben ic blide,</l>
<l>Want dat ic hebbe gesocht wide</l>
<l n="7805">Wanic dat gi wel sult wisen mi."</l>
<l>"Wat is dat, joncfrouwe," spracsi.</l>
<l>"Ic sochte," seidsi, "sonder waen,</l>
<l>Minen broeder, die de queste hevet bestaen."</l>
<l>Doe vragede Gurrees hare</l>
<l n="7810">Hoe haers broeder name ware.</l>
<l>"Acglovel heet hi, ocht gijt gebiet."</l>
<l>"Ic en sagen sint eergistren niet,"</l>
<l>Antworde hare Gurrees;</l>
<l>"Ic weet wel dat hi gesont es.</l>
<l n="7815">Ic ne sach oec, noch ne sprac na dien</l>
<l>Nieman diene hadde gesien;</l>
<l>Mer om die minne van hem, wildi,</l>
<l>Mogedi tenen ridder nemen mi</l>
<l>Ende leiden in allen steden nu,</l>
<l n="7820">Daer gi mijns hebt te done, met u."</l>
<l>Ende si dankes hem vriendelike.</l>
<l>Sagramor boet hare desgelike</l>
<l>Ende seide: "Hebbedi te done</l>
<l>Van enen van ons tween, sone</l>
<l n="7825">Nontsegt mi niet, dats mijn raet;</l>
<l>Nadien dat gescepen staet</l>
<l>Gi sult bat al in een, wildi,</l>
<l>Uwen wille moegen doen met mi</l>
<l>Dan met minen geselle, des sijt gewes,</l>
<l n="7830">Omdat hi al te edel man es.</l>
<l>Ic ben een arm van cleinre machte</l>
<l>Ende van edelen geslachte,</l>
<l>Ende ic sal u dienen met herten mere</l>
<l>Dan soude dese grote here.</l>
<l n="7835">Hierbi radic dat gi mi leit met u</l>
<l>Ocht gi mijns hebt te done nu."</l>
<l>Si seide: "Ic sal also doen, here;"</l>
<l>Ende si dankede hem sere</l>
<l>Dat hi hare sinen dienst boet.</l>
<l n="7840">Si scieden van Gurreesse daer nare</l>
<l>Ende bevalne den here van hemelrike,</l>
<l>Ende hi hen dies gelike.</l>
<l>Hi reet allene dat hi vernam</l>
<l>Dat hi recht tenen ingange quam</l>
<l n="7845">Van enen boschsce, die hem tien tiden</l>
<l>Ongeweget dochte in allen siden.</l>
<l>Hi sach omtrent ende sochte</l>
<l>Ocht hi iewerinc bergen mochte,</l>
<l>Bedi buten huse lach hi node,</l>
<l n="7850">Want hi vaste nochtoe van broede,</l>
<l>So dat hi pawelgoene wart geware,</l>
<l>Daer hi kersen sach bernen clare.</l>
<l>Hi reet ten pawelgoene waert daer naer,</l>
<l>Alse die lieden waende vinden daer.</l>
<l n="7855">Tirst dat hi daer quam gevaren</l>
<l>Sach hi datter .iiij. pawelgoene waren.</l>
<l>Hi beette ende ginc in tien stonden,</l>
<l>Ende hadde sijn pert buten gebonden.</l>
<l>Hi dede sinen helm af thant,</l>
<l n="7860">Ende als hi binnen quam hi vant</l>
<l>Die taflen gedect eerlike</l>
<l>Ende daertoe genoech spisen rike.</l>
<l>Ende hi vant evenen genoech mede</l>
<l>Wel te .v. perden tere ander stede.</l>
<l n="7865">Tirst dat hi geware wart das,</l>
<l>Dat hi vant al dat hem besich was</l>
<l>Ende sinen perde daer toe, hem dochte</l>
<l>Dat dit van Gode wel comen mochte.</l>
<l>Daerna dedi sijn perde af</l>
<l n="7870">Breidel ende gereide, ende hi gaf</l>
<l>Corens genoech; ende na dien done</l>
<l>Ginc hi in die andre pawelgoene.</l>
<l>In dirste pawelgoen vant hi</l>
<l>Viere rike cofren, ende dar bi</l>
<l n="7875">In een bedde slapen enen naen.</l>
<l>Ende als hi in dandre quam gegaen</l>
<l>Vant hi .ij. joncfrouwen tere stede</l>
<l>In ene coetse liggende mede,</l>
<l>Daer ene bernende kerse voren stont.</l>
<l n="7880">Hi liet dat pawelgoen tier stont</l>
<l>Ende ginc in een ander, daer hi sach</l>
<l>Ene joncfrouwe, die bi haren lieve lach</l>
<l>In enen bedde; ende hem dochte das,</l>
<l>Dattie joncvrouwe herde scone was</l>
<l n="7885">Daer hise sach liggen; mare</l>
<l>Des ridders en wart hi niet geware</l>
<l>Bedi dat op sijn anscijn lach</l>
<l>Een orcussijn, dat hine niet ne sach.</l>
<l>Hi keerde daer hi sijn pert vant</l>
<l n="7890">Ende ontwapende hem thant.</l>
<l>Hi ontstac .ij. kersen saen</l>
<l>Ende deedse op die tafle staen.</l>
<l>Hi dwoech sine handen ende daer naer</l>
<l>Ginc hi sitten ter taflen daer,</l>
<l n="7895">Alse genoech geeten hadde die goede man</l>
<l>Hem quam grote lust van slapene an.</l>
<l>Doe pensede hi dat best ware</l>
<l>Dat hi ginge slapen bi hare,</l>
<l>Die hi allene liggen liet</l>
<l n="7900">Biden .ij. ne woudi liggen niet,</l>
<l>Noch biden naen desgelike,</l>
<l>Ende hi moeste slapen indelike.</l>
<l>Hi nam sine wapine ende ginc thant</l>
<l>Ten bedde, daer hi die joncfrouwe vant.</l>
<l n="7905">Hi ontscoeide hem ende ontcleedde doe,</l>
<l><edition n="54"/>Ende hi sette sijn swaert altoe</l>
<l>Ten hoefde vanden bedde daer,</l>
<l>Ende hief dat covertoer op daer naer,</l>
<l>Als hi die kersen uut hadde gedaen</l>
<l n="7910">Dat hem tlicht niet in doegen soude slaen.</l>
<l>Hi ginc liggen bider joncfrouwen siden</l>
<l>Die daer of niet wiste tien tiden.</l>
<l>Als hi was gelegen ende sine besief</l>
<l>Si waende dat hadde geweest haer lief;</l>
<l n="7915">Si begonsten helsen vriendelike</l>
<l>Ende si custen diere gelike</l>
<l>Ende dede al sinen wille daer.</l>
<l>Als si lange hadden gespeelt daer naer</l>
<l>Begonste slapen die joncfrouwe,</l>
<l n="7920">Die ne pensede om gene ontrouwe;</l>
<l>So dede Gurrees an dander side.</l>
<l>Daer na ontspranc in corten tiden</l>
<l>Die ridder, die bider joncfrouwen lach, bedi</l>
<l>Hi was hare getrouwede man, ende hi</l>
<l n="7925">Sloech sinen arm over hare,</l>
<l>Ende hi taste ende wert geware</l>
<l>Dat daer een bi sinen wive lach doe,</l>
<l>Ende dat hise gehelset hadde toe.</l>
<l>Hi wart, des so drove tuwaren,</l>
<l n="7930">Dat hi uut sinen sinnen waent varen.</l>
<l>Hi spranc uut sinen bedde thanden</l>
<l>Ende nam met beide sinen handen</l>
<l>Gurreesse ende traken vanden bedde daer,</l>
<l>So dat hi den hals brac wel naer.</l>
<l n="7935">Hi nam die joncfrouwe sonder beide</l>
<l>Bi haeren vlechten, ende hi seide</l>
<l>Dat si ter quader tijt hadde brocht dare</l>
<l>Enen andren man liggen bi hare;</l>
<l>Hi sout wreken bi sire trouwe.</l>
<l n="7940">Doe wart ropende die joncfrouwe:</l>
<l>"Ay, vri man, wat heyscedi mi nu?"</l>
<l>Want sine wiste niet, dat seggic u,</l>
<l>Noch en hads twint beseven</l>
<l>Dat si te sceerne was gedreven.</l>
<l n="7945">Die .ij. joncfrouwen ende die naen,</l>
<l>Die ten gerope quamen gegaen</l>
<l>Met .ij. kersen, si worden geware</l>
<l>Dattie joncfrouwe stont naect dare.</l>
<l>Gurrees was opgestaen te handen</l>
<l n="7950">Ende helt sijn swaert met beden handen</l>
<l>Ende quam ten riddre waert met gewelt,</l>
<l>Die de joncfrouwe met[ten] vlechten helt,</l>
<l>Ende sloegen metten swerde thanden</l>
<l>Dat hi hem thoeft cloef ten tanden,</l>
<l n="7955">Ende hi viel doet ter erde.</l>
<l>Die joncfrouwe, die dat sach, mesberde</l>
<l>Sere ende dreef den meesten rouwe</l>
<l>Die enichsins mochte driven joncfrouwe;</l>
<l>Ende si viel in onmacht tier stede</l>
<l n="7960">Menichwerf, ende dat selve dede</l>
<l>Die naen ende die joncfrouwen toe.</l>
<l>Die naen seide tot hem doe:</l>
<l>"Ay, here, gi hebt groet quaet gedaen."</l>
<l>Ende die joncfrouwe seide, sonder waen:</l>
<l n="7965">"Ay, here, riddre, hoe hebdi</l>
<l>Jegen Gode verraden mi</l>
<l>Ende jegen die werelt des gelike,</l>
<l>Die minen here doet hebt dus jammerlike.</l>
<l>Segt waer bi ghi comen sijt</l>
<l n="7970">In dit lant nu ter tijt</l>
<l>Om mi te nemene van hemelrike</l>
<l>Die bliscap, ende van erderike</l>
<l>Die bliscap daer bi,</l>
<l>Dat gi minen man hebt genomen mi;</l>
<l n="7975">Die bliscap van hemelrike, sonder waen,</l>
<l>Naemdi mi met dat gi hebt gedaen</l>
<l>Breken die helege wet,</l>
<l>Die onse here hevet geset</l>
<l>Van te houdene dat huwelike,</l>
<l n="7980">Dus hebbedi mi al gescaedt swaerlike."</l>
<l>Doe begonste si haeren rouwe weder</l>
<l>Ende viel opten doeden ridder neder</l>
<l>Ende custene an sinen mont</l>
<l>Also bloedich als hi was tier stont.</l>
<l n="7985">Si prisede sine goedertierhede</l>
<l>Ende groete doeget die in hem was mede.</l>
<l>Ende die joncfrouwen brachten hare</l>
<l>Hare himmede gedraegen dare,</l>
<l>Dat si vergeten hadde emmertoe</l>
<l n="7990">An te doene, si was naect noch doe.</l>
<l>Gurrees cleedde hem ende scoyede.</l>
<l>Die joncfrouwe, die hare moyede</l>
<l>Met rouwen te drivene eenpaerlike,</l>
<l>Troeste hi herde soetelike.</l>
<l n="7995">Des ander dages, als met groter werde</l>
<l>Die lichame was gedaen ter erde</l>
<l>Gurrees coemt ter joncfrouwe ende seget hare</l>
<l>Dat si opsitte ende met hem vare.</l>
<l>Si sprac: "Ocht God wille onse here</l>
<l n="8000">Dat en gevalt nembermere,</l>
<l>Dat ic metten genen uut sal comen,</l>
<l>Die mi minen man heeft genomen."</l>
<l>Hi seide: "Dat ontseggen ne help niet,</l>
<l>Ic minne u soe, wats soes gesciet,</l>
<l n="8005">Al woudic selve ine soude nu</l>
<l>Niet moegen wesen sonder u.</l>
<l>Nu biddic u op rechte trouwe,</l>
<l>Dats u niet en vernoye, joncfrouwe,</l>
<l>Het doet mi cracht van minnen dat ic doe.</l>
<l n="8010">"God, here," antworde die joncfrouwe doe,</l>
<l>"Ocht ic met u ga, waer suldi mi leden?"</l>
<l>Hi seide: "Ic en weet in wat steden,</l>
<l>Joncfrouwe, waer ic u leiden sal,</l>
<l>Sonder waer avonture ende geval</l>
<l n="8015">Ons sal leden; want ic nu vare</l>
<l>Alomme sokende niemare</l>
<l>Van Lancelote van Lac te verstane,</l>
<l>Mochticker iewerinc comen ane."</l>
<l>Si sprac toten goeden man:</l>
<l n="8020">"Siedi vanden wandelen ridders dan</l>
<l>Van Arturs hove?" Hi seide hare</l>
<l>Dat hi een vanden ridders ware.</l>
<l>"Hoe es u name dan, segt mi?"</l>
<l>"Ic hete Gurrees," antworde hi.</l>
<l n="8025">Die joncfrouwe seide te dier tijt:</l>
<l>"Ic weet dan wel wi gi sijt,</l>
<l>Gi sijt Waleweins broeder." Hi sprac: "Hets waer."</l>
<l>Die joncfrouwe seide tote hem daer naer:</l>
<l>"Bider trouwen die gi sijt sculdich mi</l>
<l n="8030">Biddic u, dat u wille si,</l>
<l>Dat ic varen mach daer ic wille."</l>
<l>Hi seide: "Maect des een gestille,</l>
<l>Het ne mochte gescien nembermere."</l>
<l>"Gi moeget mi, wildijs niet laeten, here,</l>
<l n="8035">Met crachten leden daer gi gebiet,</l>
<l>Bi minen wille en saelt sijn niet;</l>
<l>Weet wel, datter u quaet af comen sal</l>
<l>Eer dese weke sal verliden al."</l>
<l>"Mine roke wat gi segt te mi waert,"</l>
<l n="8040">Sprac hi, "indien dat gi met mi vaert."</l>
<l>Si seide: "Ic sal dan met u gaen</l>
<l>Alst wesen moet." Si riep haeren naen</l>
<l>Ende dede hem sekeren dat hi sal</l>
<l>Algader doen dat si hem beval.</l>
<l n="8045">Die naen begonste neder te doene</l>
<l>Al te hant die pawelgoene.</l>
<l>Gurrees voer in hogen ende blide</l>
<l>Ende vorde bi sire side</l>
<l>Die vrouwe, die hem dochte wel gedaen;</l>
<l n="8050">Ende scone soe was si, sonder waen.</l>
<l>Si reden also onder hem beden</l>
<l>Totien dat middach was leden,</l>
<l>Ende quamen ridende, seget die jeeste,</l>
<l>Ten ingange van enen foreeste,</l>
<l n="8055">Daer si onder ene horme vonden</l>
<l><edition n="55"/>Enen gewapenden ridder tien stonden,</l>
<l>Die dat foreest te wachtene plach</l>
<l>Ende die straten; ende als hi sach</l>
<l>Dattie vrouwe, die scone was,</l>
<l n="8060">Sere weende vragedi das,</l>
<l>Wat si hadde te weennen soe.</l>
<l>Si antworde den ridder doe:</l>
<l>"Dese ridder vort mi met crachte</l>
<l>Mijns ondancs ende bi sire machte,</l>
<l n="8065">Ende gister navont sloech hi doet</l>
<l>Minen here, des hebbic rouwe groet."</l>
<l>"Ja, es dat waer," sprac die goede man,</l>
<l>"En trouwen, hie sal u hier laeten dan.</l>
<l>Hi heeft u te verre geleit nu,</l>
<l n="8070">Ende hi saelt gelden, seggic u."</l>
<l>Hi nam die glavie in die hant</l>
<l>Ende ontseide Gurreesse thant.</l>
<l>Hi reet op hem ende stac</l>
<l>So dat sine glavie brac.</l>
<l n="8075">Ende Gurrees stacken so weder,</l>
<l>Dat hi viel gewont neder</l>
<l>Ende lach in onmacht tier stont,</l>
<l>Want hi was toter doet gewont.</l>
<l>Gurrees reet over daer nare</l>
<l n="8080">Ende en nam niet meer tote hem ware.</l>
<l>Optien nacht lagen si in ere steden</l>
<l>Met enen goeden man onder hen beden</l>
<l>In een bedde te gader, als ict las,</l>
<l>Weder het hare lief of leet was.</l>
<l n="8085">Sanderdages als si op waren gestaen</l>
<l>Voeren si wech als si hadden gedaen</l>
<l>Den dach te voren, ende si reden</l>
<l>Tote dat Primetijt was leden.</l>
<l>Daerna hevet die vrouwe vernomen</l>
<l n="8090">.iiij. ridders al gewapent comen.</l>
<l>Si sprac tote Gurreesse mettien:</l>
<l>"Hebedi dese ridders gesien,</l>
<l>Die jegen ons comen?" "Jay ic," sprac hi,</l>
<l>"Ic siese wel comen, wie sijn si?"</l>
<l n="8095">Si sprac: "Ic saelt u seggen sciere,</l>
<l>Si sijn mine broeders alle viere,</l>
<l>Nu suldi mi moeten wedergeven:</l>
<l>Wildi oft en wilt, het cost u leven."</l>
<l>Hi antworde weder ende seide: "Minne,</l>
<l n="8100">Also lange als ic lijf hebbe inne</l>
<l>Ne laet ic u om gene noet</l>
<l>Noch oec om vrese vander doet.</l>
<l>Al comen si u soeken," sprac Gurrees,</l>
<l>"Si moegen wel seker wesen des,</l>
<l n="8105">Sine gecrigen die macht niet</l>
<l>Dat si u nemen, wats gesciet,</l>
<l>Also lange als ic u sie met oegen.</l>
<l>Ene dinc willic u toegen:</l>
<l>Al waer ic al moedernaect nu</l>
<l n="8110">So ware mijn scilt wel die minne van u."</l>
<l>Hi rechte jegen henlieden sijn pert,</l>
<l>Ende si worden ropende te hem wert</l>
<l>Dat hi doet ware, ende hi ginc nopen</l>
<l>Tors metten sporen, ende hi liet lopen</l>
<l n="8115">Jegen den genen, die hi vernam</l>
<l>Dat irst op hem geslegen quam,</l>
<l>Die sijn spere brac op Gurrees;</l>
<l>Ende hi dancte den genen des</l>
<l>Dat hine stac al sonder vorste</l>
<l n="8120">Ende veste hem tyser in die borste,</l>
<l>Ende staken met sire groter cracht</l>
<l>Dat hi viel neder in onmacht.</l>
<l>Die ander broeder op Gurreese stac</l>
<l>Dat hi sijn spere op hem brac.</l>
<l n="8125">Gurrees hurte dien here</l>
<l>Met lichamen ende met perden so sere,</l>
<l>Dat hine dede vanden perde</l>
<l>Ongemackelike vallen ter erde.</l>
<l>Die andre .ii. brodere si staeken</l>
<l n="8130">Op Gurreesse dat si hare speren braken.</l>
<l>Maer sine mochten altoes niet</l>
<l>Vanden perde bringen, wat soes gesciet.</l>
<l>Gurrees trac daerna sijn swert</l>
<l>Ende ginc ten brodere wart.</l>
<l n="8135">Hi sloech den enen so, dat hem derde</l>
<l>Inden rechten arm, ende affoleerde.</l>
<l>Als hi hem gevoelde gequetst also,</l>
<l>Ic segge u, dat hi haestelike vlo.</l>
<l>Als dander hem selven allene siet</l>
<l n="8140">Daer hi hem mochte verweren niet</l>
<l>Geeft hi sijn swert op ende bidt toe</l>
<l>Gurreesse dat hi hem genaden doe.</l>
<l>Hi liet wel dat hi verwonnen es.</l>
<l>Doe quam die vrouwe tot Gurrees,</l>
<l n="8145">Si sprac: "Nadien dat es comen</l>
<l>Dat gi mi .iij. broedere hebt genomen</l>
<l>Nontheert mi niet al, des biddic u,</l>
<l>Laet desen broeder doch leven nu,</l>
<l>Dat hi mi troesten mach." Hi sprac doe:</l>
<l n="8150">"Vrouwe, wildi, dat si also?"</l>
<l>"Jay ic, here," sprac si, "wildi,</l>
<l>Ende het so u wille si."</l>
<l>Hi sprac: "Ic saelt doen in diere manieren,</l>
<l>Vrouwe, dat ghi mi sult otroyeren</l>
<l n="8155">U minne met goeden wille</l>
<l>Ende u geselscap lude ende stille."</l>
<l>Die vrouwe gaf hem daer af antworde:</l>
<l>"Ic sal u daer af houden vorwarde:</l>
<l>Vander tijt dat ic u laeten sal,</l>
<l n="8160">Dat ic ne sal mijn leven al</l>
<l>Meer in mans geselscap wesen."</l>
<l>Hi trac sijn swert na hem [bi desen],</l>
<l>Ende si ginc te haren broedere daer naer,</l>
<l>Die optie erde laegen daer.</l>
<l n="8165">Ende alsi haren broeder vernam,</l>
<l>Die jegen Gurreesse irst quam</l>
<l>Vant sine herde sere gewont.</l>
<l>Die ander lach al verdoeft tier stont,</l>
<l>Die daer na opstont cortelike</l>
<l n="8170">Ende sloech die hant an tswert verdelike</l>
<l>Ende woude vechten op Gurrees;</l>
<l>Maer sijn broeder seget dat pays es.</l>
<l>Si saegen houwen bome daer naer,</l>
<l>Ende maecten ene loedse daer,</l>
<l n="8175">Die een deel vanden wege stont,</l>
<l>Daer in lach hare broeder die was gewont,</l>
<l>Die niet riden mochte, ende si</l>
<l>Ontboden enen ersatre daer bi.</l>
<l>Als hi die wonde hadde besien</l>
<l n="8180">Hi sprac, hine hadde geen aerch vandien,</l>
<l>Ende dat hi binnen .viij. weken wesen</l>
<l>Soude gesont ende genesen;</l>
<l>Ende men geloefde den ghoenen</l>
<l>Datmen sinen dienst wel soude loenen.</l>
<l n="8185">Gurrees porrede vander stede</l>
<l>Ende die vrouwe volgede mede.</l>
<l>Si reden sonder drinken ende eten</l>
<l>Alden dach, dat suldi weten.</l>
<l>Si quamen savonts nader sonnen</l>
<l n="8190">Tere abedien van witten nonnen.</l>
<l>Gurrees beette ende hi ginc.</l>
<l>Daer binnen, daermen gerne ontfinc.</l>
<l>Si waeren wel te gemake gedaen</l>
<l>Van al datter binnen was, sonder waen.</l>
<l n="8195">Smorgens eer Gurrees gehorde messe</l>
<l>Quam die vrouwe toter abdesse,</l>
<l>Ende vertelde hare al bloet</l>
<l>Hoe Gurrees haeren here sloech doet,</l>
<l>Ende si telde hare al dure</l>
<l n="8200">Haerre beider avonture,</l>
<l>Ende hoese Gurrees voerde mede</l>
<l>Jegen haerren wille vander stede.</l>
<l>Die abdesse antworde hare doe:</l>
<l>"Vrouwe, ic en mochter niet doen toe</l>
<l n="8205">Het ne ware dat ghi u leven</l>
<l><edition n="56"/>Wandelen wout ende u begeven</l>
<l>Ende hier bliven in religione.</l>
<l>Ic weet wel hine ware niet so cone</l>
<l>Dat u hier name; ende bi desen</l>
<l n="8210">Mochti best verlost wesen."</l>
<l>"Ay, lieve vrouwe, ic ne begare</l>
<l>Els niet," antworde die vrouwe hare,</l>
<l>"Dan in religione te sine."</l>
<l>Dabdisse sprac: "Hets so grote pine</l>
<l n="8215">Die sal na den religione</l>
<l>Werken in al sinen done,</l>
<l>Ende die dient met goeder herte</l>
<l>Die pine ne daerf hem niet smerten,</l>
<l>Ende si gelieft mi in lanc so mere.</l>
<l n="8220">Wistic wel, dat kinne onse here,</l>
<l>Dat wel u wille ware,</l>
<l>Ic daede u cleder bringen hare,</l>
<l>Dat eer die messe ware gelesen</l>
<l>Gi soudt hier binnen nonne wesen."</l>
<l n="8225">Doe seide die vrouwe: "Bi onsen here,</l>
<l>Ic en begere noit dinc so sere</l>
<l>Alse nonne te sine hier inne.</l>
<l>Ic haete die warelt in minen sinne."</l>
<l>Dabdisse sprac: "Ic ne beits niet mere,</l>
<l n="8230">Nadien dat gijt begert so sere</l>
<l>In Gods name moet wesen."</l>
<l>Si viel hare te voeten met desen.</l>
<l>Dabdisse beval datmen hare</l>
<l>Nonnencleder brochte dare.</l>
<l n="8235">Dat was altehant gedaen:</l>
<l>Si sneet der vrouwen vlechten af saen,</l>
<l>Ende si dede hare nonnencleder an,</l>
<l>Die si soetelike ontfinc dan.</l>
<l>Dabdisse namse bider hant</l>
<l n="8240">Ende leidese in die kerke thant;</l>
<l>Ende die nonnen songen alle sere</l>
<l>Lof van desen Gode onsen here,</l>
<l>Ende si onfingen[se] daer binnen</l>
<l>Allegader tere gesellinnen.</l>
<l n="8245">Die nonnen waeren alle blide</l>
<l>Van haerre coemste ten selven tide.</l>
<l>Si hadden recht, want daer nare</l>
<l>Wart die stat gevordert bi hare,</l>
<l>Bedi si wert een helich wijf</l>
<l n="8250">Ende sere religioeus al haer lijf,</l>
<l>Alse gi hier na ter cure</l>
<l>Lesen moecht in die avonture.</l>
<l>Alse Gurrees messe hadde gehort</l>
<l>Quam hi uter kerken vort,</l>
<l n="8255">Ende ginc in die camere thant,</l>
<l>Daer hi die vrouwe niet ne vant.</l>
<l>Als hi miste van hare</l>
<l>Vragedi waer si ware,</l>
<l>Ende men en dorst hem ontecken niet</l>
<l n="8260">Die dinc, die daer was gesciet.</l>
<l>Dabdesse quam tote hem daer naer</l>
<l>Ende vrageden waer na hi wachte daer.</l>
<l>Hi antworde hare dat hi wachte</l>
<l>Na die vrouwe, die hi daer brochte.</l>
<l n="8265">Si seide: "Here, wachti nu</l>
<l>Om gene ander dinc, so radic u</l>
<l>Dat gi vart van deser steden:</l>
<l>Want gine sultse niewerinc leden."</l>
<l>"Waeromme es dat, vrouwe?" sprac hi.</l>
<l n="8270">Dabdisse antworde: "Bedi</l>
<l>Dat in hare geselscap nemmere</l>
<l>Man en coemt also gi waert, here."</l>
<l>Si leiddene in die kerke daer naer,</l>
<l>Ende si wijsde hem altehant daer</l>
<l n="8275">Si metten andren nonnen sat.</l>
<l>Als hijt sach hi was drove om dat:</l>
<l>Hi sprac: "Vrouwe, eist nu daer ter tijt?"</l>
<l>"Jaet, here, God sijs gebenedijt,</l>
<l>Die mi den wille heeft gegeven</l>
<l n="8280">Dat ic hebbe bestaen dit leven;</l>
<l>Bedi omme te gane met u</l>
<l>Als ic hebbe gedaen tote nu,</l>
<l>Daer af ne mochte mi nemmere</l>
<l>Niet af sijn comen dan onnere;</l>
<l n="8285">Bedi weet wel, here, in ben niet</l>
<l>Van so nederen geslachte, dat ic iet</l>
<l>Met manne sculdich te vaerne ware</l>
<l>Als sine amie harentare."</l>
<l>Gurrees antworde te desen:</l>
<l n="8290">"Gi scijnt wel van hogen geslachte wesen."</l>
<l>Die vrouwe antworde daer an:</l>
<l>"Al ne scijnt niet sijn, ic bent nochtan,</l>
<l>Bedi mijn vader was coninc</l>
<l>Ende mijn moeder, in waerre dinc</l>
<l n="8295">Was coninginne, sonder waen.</l>
<l>Noch doe ic u ene dinc verstaen:</l>
<l>Ic hebbe int geslechte mijn</l>
<l>Beter ridders dan int uwe sijn."</l>
<l>"Nu noemt mi danne wie sijn die?"</l>
<l n="8300">"Enen van dien ic segge dat si,</l>
<l>Men machse wel nomen, nu hort,</l>
<l>Lancelot van Lac ende Behort</l>
<l>Ende Lioneel, dese drie sijn</l>
<l>Herde na die mage mijn;</l>
<l n="8305">Ende gevielt datse avonture brochte</l>
<l>Hier, dat icse spreken mochte,</l>
<l>Ic soude doen danken, sonder waen,</l>
<l>Vander doeget, die gi mi hebt gedaen.</l>
<l>Ende ic en mochte mi niet nu</l>
<l n="8310">Anders verlossen jegen u,</l>
<l>Ende ic bem wel blide daer af,</l>
<l>Datmen mi hier dat broet gaf</l>
<l>Ende men mi heeft ontfangen,</l>
<l>Bedi ic liete mi eer hangen,</l>
<l n="8315">Ocht datmen mi afsloge mijn hoeft,</l>
<l>Eer ic soude willen, dat geloeft</l>
<l>Sulc leven leiden als ic met u</l>
<l>Hebbe geleit tote nu."</l>
<l>Alse Gurrees wart geware</l>
<l n="8320">Dat hi els niet en hadde an hare</l>
<l>Hi wapendem ende sat op sijn part</l>
<l>Ende voer danen metter vart.</l>
<l>Ende hi reet al dore dien dach</l>
<l>Ende dien andren diere na gelach,</l>
<l n="8325">Ende vragede harentare</l>
<l>Van Lanceloete om niemare.</l>
<l>So dat hi niemen vinden ne mochte</l>
<l>Die iet wiste van dat hi sochte</l>
<l>Hi reet ene maent al dure</l>
<l n="8330">Dat hi ne vant gene avonture</l>
<l>Die te vertelne wardich ware,</l>
<l>Nu voren, nu achter, harentare.</l>
<l>So dat hi eens maendages, als ict vernam,</l>
<l>Ten berge vanden keytiven quam.</l>
<l n="8335">Als hi den brief vant anden voet</l>
<l>Van den berge, ende hi verstoet</l>
<l>Wattie lettren daer af spraken,</l>
<l>Die Sornahan hadde doen maken,</l>
<l>Loech hi, ende hi seide mede:</l>
<l n="8340">"Nadat ic ben comen teser stede</l>
<l>Ine kere, wat so mijns gesciet,</l>
<l>Om enen ridder weder niet."</l>
<l>Hi reet opwaert als hi den wech vant;</l>
<l>Hi horde enen horen blasen thant.</l>
<l n="8345">Doe wart hi geware saen,</l>
<l>Daer hi ridende quam, van enen naen,</l>
<l>Ende vragede den naen dies,</l>
<l>Waerbi hi den horen blies?</l>
<l>"Omdat ic woude," sprac hi,</l>
<l n="8350">"Ende om dat recht es daer bi,</l>
<l>Dat uwe coemste worde cont</l>
<l>Den riddre vandien berge tier stont</l>
<l>Dat gi daer boven sult comen wesen."</l>
<l>Gurrees vragede hem na desen</l>
<l n="8355">Ocht die brief daer lange hadde gestaen.</l>
<l><edition n="57"/>"Neen hi, here," antworde die naen,</l>
<l>"Hine heefter niet gestaen .xv. dage,</l>
<l>Dat seggic u al sonder sage."</l>
<l>Gurrees voer opwaert daer naer,</l>
<l n="8360">Ende die naen bleef al stille daer.</l>
<l>Alse Gurrees daer boven quam</l>
<l>Wart hi geware ende vernam</l>
<l>Sornahan comen gewapent wel</l>
<l>Op een groet starc ors ende snel.</l>
<l n="8365">Sine ondergroetten hem niet, mare</l>
<l>Elc stac op andren so sere dare,</l>
<l>Dat hare halsbergen scorden doe,</l>
<l>Ende dyser vanden glavien al toe</l>
<l>Gingen in hare vleesch al bloet,</l>
<l n="8370">So dat elc andren hadde doet,</l>
<l>Maer dattie glavien braken.</l>
<l>Nochtan dat si elc andren staken</l>
<l>Dat elc van sinen perde</l>
<l>Gequetst moeste vallen ter erde,</l>
<l n="8375">Ende elkerlijc was so gewont,</l>
<l>Dat hi ersaters hadde noet tier stont.</l>
<l>Die ridder die vanden berge was here</l>
<l>Hine was niet gequetst sere.</l>
<l>Gurrees was sere gewont</l>
<l n="8380">In die scoudere, dat tier stont</l>
<l>Daer in was bleven bede</l>
<l>Yser ende hout mede,</l>
<l>So dat hi viel metten vallen</l>
<l>.iij. werf in onmacht met allen.</l>
<l n="8385">Sornehan was metter vaert opgestaen,</l>
<l>Alse die geen noet hadde, sonder waen,</l>
<l>Ende toech thant sijn zwert</l>
<l>Ende liep te Gurreesse wert,</l>
<l>Die in onmach lach emmertoe:</l>
<l n="8390">Hi ontwapendem thoeft doe</l>
<l>Ende heeften geslagen ende gesteken</l>
<l>Dat hi een wort niet mochte spreken,</l>
<l>Ende lach in onmacht al in een,</l>
<l>Dat hi bat doet dan levende sceen.</l>
<l n="8395">Sornahan kinde wel mede</l>
<l>Dat ware grote quaethede.</l>
<l>Sloech hine also doet,</l>
<l>So dat hi sine cnapen ontboet</l>
<l>Ende dede hem ontwapennen daer.</l>
<l n="8400">Hi dede sinen ersatre comen daer naer</l>
<l>Ende vragede hem van desen</l>
<l>Ocht hi soude moegen genesen.</l>
<l>Hi besach sine wonden thant,</l>
<l>Die hi lelijc ende vreselijc vant,</l>
<l n="8405">Ende hi dede hem ute bede</l>
<l>Dat yser ende dat hout mede,</l>
<l>Ende Sornahan seide: "Ic bidde u,</l>
<l>Ocht gi moeget, dat gine geneest nu,</l>
<l>Bedi ic weet wel ende hebbe verstaen</l>
<l n="8410">Dat hi goet ridder es, sonder waen.</l>
<l>Het ware scade storve hi</l>
<l>Bi fauten van hulpen, dunket mi."</l>
<l>Die meester sprac: "Na dat gijt gebiet</l>
<l>Hine sal bi fauten van hulpen sterven niet;</l>
<l n="8415">Want ic willich te done ben</l>
<l>Mine macht om te genesene hem.</l>
<l>Ic hope dat hi wesen sal</l>
<l>Binnen ere maent genesen al."</l>
<l>Sornahan hieten daer ter steden</l>
<l n="8420">Te sinen torre in prisone leden;</l>
<l>Hi wille hem al doen leveren daer</l>
<l>Dat hem nuttelic es ende orbaer.</l>
<l>Als sine wonden wel waren besien</l>
<l>Hi was in prisone geleidt na dien,</l>
<l n="8425">Daer Agraveyn sijn broder lach tier stonde.</l>
<l>Hine mochte niet spreken metten monde,</l>
<l>Sine pine was so swaer.</l>
<l>Agravein ne kinnets niet daer,</l>
<l>Bedi datmen niet claer ne sach</l>
<l n="8430">In die vangnesse daer hi in lach.</l>
<l>Des ander daeges alse waren</l>
<l>Sine wonden vermaect sonder sparen</l>
<l>Ondede sine oegen die here.</l>
<l>Ende hi sprac wenende sere:</l>
<l n="8435">"Ay here God, waer bem ic nu?"</l>
<l>Agravein seide: "Ic segt u,</l>
<l>Gi sijt in vangnessen; maer</l>
<l>Ine weet in wat steden noch waer."</l>
<l>Agraveyn sprac: "Here, wanen siedi?"</l>
<l n="8440">Gurrees antworde ende seide dat hi</l>
<l>Vandes conincs Arturs hove quame,</l>
<l>Ende dat Gurrees was sine name.</l>
<l>Als Agraveyn dat verstont</l>
<l>Hi wart sere wenende te dier stont,</l>
<l n="8445">Ende seide: "Lieve broeder, siedi daer?"</l>
<l>"Wie siedi," sprac Gurrees daer naer,</l>
<l>"Die segt dat ic u broeder si?"</l>
<l>Doe antworde die ridder vri:</l>
<l>"Ic bem Agraveyn, ende hebbe gewesen</l>
<l n="8450">Meer dan .vij. weken in desen</l>
<l>Kerker daer wi in sijn gevaen."</l>
<l>Ende hi telde sinen broeder saen</l>
<l>Hoe hi was gevaen ende gewont,</l>
<l>Ende hoe dat hi over lange stont</l>
<l n="8455">Doet hadde geweest, maer</l>
<l>Dat des heren nichte quam daer</l>
<l>Vanden irsten dage dat hi daer was,</l>
<l>Die hem sine wonden genas;</l>
<l>"Noit haddic anders hulpe negene</l>
<l n="8460">Dan vander joncfrouwe allene."</l>
<l>Si gingen wenen onder hen beden;</l>
<l>Sine waenden nembermeer sceden</l>
<l>Vander vangnessen daer si in waren.</l>
<l>Alsi waren in dit mesbaren</l>
<l n="8465">Horden si datmen die dore ontdede</l>
<l>Vander vangnessen te dier stede.</l>
<l>Agravein sprac: "Mijn joncfrouwe coemt nu,</l>
<l>Ay lieve broeder, nu biddic u,</l>
<l>Dat gi haer danket, sonder waen,</l>
<l n="8470">Van vele goets dat si mi hevet gedaen,</l>
<l>Hier liggende in dit prisoen."</l>
<l>Hi seide, hi sout gerne doen.</l>
<l>Mettien quam die joncfrouwe daer inne,</l>
<l>Die hovesch ende vroet was van sinne.</l>
<l n="8475">Agravein stont op na desen</l>
<l>Ende hietse wellecome wesen.</l>
<l>Daerna, alse spreken mochte Gurrees,</l>
<l>Dancti der joncfrouwen des,</l>
<l>Dat si sinen broeder dede</l>
<l n="8480">Menich goet ende hoveschede.</l>
<l>Ende alsi wart geware das,</l>
<l>Dattie gene Gurrees was</l>
<l>Si dede hem herde blidelike</l>
<l>Al die feeste van erderike,</l>
<l n="8485">Ende si sprac tote Gurreesse daer naer:</l>
<l>"Here, weet dat wel over waer,</l>
<l>Al tgoet dat hem hier es gesciet</l>
<l>Dat ne dedic om el niet</l>
<l>Dan doer uwen wille, here Gurrees.</l>
<l n="8490">Gi daet mi, dat niet lanc ne es,</l>
<l>Daer ic was geport in ene vart</l>
<l>Te varne te Arturs hove wart,</l>
<l>Het is alse luttel als een jaer,</l>
<l>Dat gi quaemt gereden daer</l>
<l n="8495">Een ridder mi hadde gevaen</l>
<l>Inden bosch van Karlioen, sonder waen,</l>
<l>Ende mijns ondancs wechvoret mi:</l>
<l>Here, alse gi dat saeget ghi</l>
<l>Bescuddet mi hovesschelike</l>
<l n="8500">Bi ure prouetsen, ende stoutelike</l>
<l>Gi vecht jegen hem so lange stont,</l>
<l>Dat gine onderdaet ende verwont,</l>
<l>Ende verlosset mi bi desen</l>
<l>Van scanden die gesciet souden wesen.</l>
<l n="8505">Om dese doeget, seggic u,</l>
<l><edition n="58"/>Hebbic uwen broeder geholpen nu</l>
<l>Met al mire mogenthede,</l>
<l>Ende ic sal u helpen mede</l>
<l>Metten besten dat ic mach, here.</l>
<l n="8510">Nu en mestroest u niet sere;</l>
<l>Weet wel, waerdi genesen ic soude</l>
<l>Pine daer toe doen menichfoude</l>
<l>Ocht ic soudu helpen dat gi</l>
<l>Uter vangnessen sout comen vri,</l>
<l n="8515">Ende laetent om minen oem niet,</l>
<l>Om gene dinc, wat soes gesciet.</l>
<l>Ic doe u seker van desen,</l>
<l>Also lange alse gi hier sult wesen</l>
<l>Men sal u doen, bede nacht ende dach,</l>
<l n="8520">Al dat goet datmen doen mach</l>
<l>Enen ridder die gevaen es."</l>
<l>Si dancten hare sere des.</l>
<l>Aldus vonden an die joncfrouwe</l>
<l>Dese .ij. gebroedere grote trouwe</l>
<l n="8525">Ende hulpe in haerre swaerre noet,</l>
<l>Daer si hadden confort groet.</l>
<l>Si waren blide van diere sake,</l>
<l>Ende si waren wel te gemake</l>
<l>Van al dien dat hem goet dochte</l>
<l n="8530">Datmen eten of drinken mochte;</l>
<l>Ende ne haddem niet vernoyet</l>
<l>Die vangnesse ende vermoyet</l>
<l>Si hadden gehadt in dien dagen</l>
<l>In die vangnessen daer si in laegen</l>
<l n="8535">Al dat gemac, dat hebben mochte</l>
<l>Enich ridder, waer dat hijt sochte.</l>
<l>Nu swiget davonture van desen,</l>
<l>Ende salre af spreken alst tijt sal wesen,</l>
<l>Ende sal vanden avonturen tellen</l>
<l n="8540">Die Gariette gevellen.</l>
<l>Nu gewaget davonture das,</l>
<l>Alse Gariet gesceden was</l>
<l>Van minen here Waleweine,</l>
<l>Dat hi lange reet alleine,</l>
<l n="8545">So dat hi quam op enen dach</l>
<l>Tenen bossche, diemen te hetene plach</l>
<l>Dat Geboemte in dat lant.</l>
<l>Daer quam in sijn gemoet thant</l>
<l>Ene joncfrouwe gereden op een part.</l>
<l n="8550">Hi groettese metter vart:</l>
<l>So dede si hem, ende daer nare</l>
<l>Vragede si hem wie hi ware.</l>
<l>Hi seide dat hi van Arturs hove was.</l>
<l>"Ghi sult mi danne wel berechten das,</l>
<l n="8555">Dat ic vare soeken," sprac si.</l>
<l>"Wien soecti danne," vrage[de] hi.</l>
<l>Si seide dat si Lancelote sochte,</l>
<l>Dien si niet vinden ne mochte.</l>
<l>Hi sprac: "Ic en weet wat seggen des,</l>
<l n="8560">Sonder datmen seget dat hi doet es.</l>
<l>Daer omme sijn geporret nu</l>
<l>Wel .x. ridders, seggic u,</l>
<l>Om te wetene dat ware</l>
<l>Ende varne soeken harentare."</l>
<l n="8565">Si sprac: "God hoedene vander doet,</l>
<l>Het ware jammer alte groet."</l>
<l>Ende alsi dit hadde vernomen</l>
<l>Si keerde den wech dien si was comen.</l>
<l>Gariet reet met hare,</l>
<l n="8570">Ende hi vragede hare daer nare</l>
<l>Waeromme si Lancelote sochte.</l>
<l>Si seide met droven gedochte:</l>
<l>"Here, ic hebben gesocht bedi</l>
<l>Haddicken vonden hi soude mi</l>
<l n="8575">Te rechte houden wel ter curen</l>
<l>Jegen enen van minen geburen,</l>
<l>Die mi nuwinge met sire macht</l>
<l>Ontherft heeft ende met sire cracht.</l>
<l>Gariet sprac: "Joncfrouwe, seget mi</l>
<l n="8580">Waer hijt dede." Si sprac: "Dat si.</l>
<l>Here, nu hort die dinc algader:</l>
<l>Die here van Malings was mijn vader,</l>
<l>Hine hadde niet meer kinder dan mi</l>
<l>Ende ere mire suster, die hi</l>
<l n="8585">Gaf binnen sinen live</l>
<l>Enen fellen ridder te wive.</l>
<l>Ende mijn vader starf daer naer</l>
<l>Des es leden een half jaer.</l>
<l>Ic was oyr van sinen goede;</l>
<l n="8590">Omdat mi dochte in minen moede</l>
<l>Datmen hem meer ontsach dan mi,</l>
<l>Ende mijn swager was, woudic dat hi</l>
<l>Die manscap ontfinge vanden lande.</l>
<l>Ic dede hem manscap doen thande</l>
<l n="8595">Minen lieden van lande, tuwaren,</l>
<l>Dat si van mi sculdich te houdene waren.</l>
<l>Ic dedem mine rente ontfaen mede</l>
<l>Alsi quamen, van elker stede.</l>
<l>Ic sprac daerna een huwelic te done,</l>
<l n="8600">Dat mi rieden mine barone,</l>
<l>An enen jonchere in dat lant,</l>
<l>Dat ic hem droech mijn goet in hant</l>
<l>Dat mi hadde gelaeten mijn vader.</l>
<l>Ic seit minen swager algader</l>
<l n="8605">Dat ict gedaen hadde. Als hijt verstoet</l>
<l>Wart hi welna al verwoet.</l>
<l>Hine antworde mi niet daer toe,</l>
<l>Ende hi verspiede den jonchere doe</l>
<l>Ende sloegen doet verradenlike.</l>
<l n="8610">Daerna quam hi te mi cortelike</l>
<l>Ende sprac dat ic sotheit dede daer an,</l>
<l>Dat ic anders mans goet gaf enichgen man.</l>
<l>Ic seide: "Here, dat en mach niet sijn,</l>
<l>Ic en hebbe niemans goet gegeven dan dmijn."</l>
<l n="8615">Hi vragede mi waer mijn lant ware,</l>
<l>Ende ic seit hem daer nare.</l>
<l>"Dat lant en waert u niet," sprac hi thant,</l>
<l>"Vart elre soeken ander lant.</l>
<l>Wildi ocht ne wilt, ic sal dit nu mere</l>
<l n="8620">Houden, want ic ben daer af here."</l>
<l>Als hi mi sulke antworde gaf</l>
<l>Ic beriet mi met minen vrienden daer af,</l>
<l>Sodat mi riet een goet man</l>
<l>Dat icken daede daegen dan</l>
<l n="8625">Vor die vrouwe van Roestoc, daer dit lant</l>
<l>Af porrede, ende ic deedt thant.</l>
<l>Ic clagede alsic vor hare quam</l>
<l>Dat hi mijn lant met crachten nam.</l>
<l>Hi sprac hine hadde mi niet genomen,</l>
<l n="8630">Maer dat lant was hem comen</l>
<l>Van minen vader, diet hem gaf</l>
<l>Als hi starf; ende hi woude hem daer af</l>
<l>Antworden in allen doene</l>
<l>Ware enich ridder so coene</l>
<l n="8635">Die seggen woude dat anders ware.</l>
<l>Als die ridders worden geware</l>
<l>Van minen lande dat hi doe</l>
<l>Emmer met campe woude toe,</l>
<l>Sone waser geen so coene</l>
<l n="8640">Die hem onderwant van minen doene.</l>
<l>Ende als si mi dus gingen ave</l>
<l>Ic bat dat men mi vorst gave</l>
<l>.xl. dage, ic soude binnen dien</l>
<l>Soeken enen riddre met wien</l>
<l n="8645">Ic mi soude verweren daer af.</l>
<l>Ende als men mi den verst gaf</l>
<l>Ic pensede dat ic sonder sparen</l>
<l>Tes conincs Arturs hove soude varen</l>
<l>Ende soeken Lancelote al daer,</l>
<l n="8650">Bedi ic wiste wel over waer,</l>
<l>Tirst dat hi mi kinde hi soude</l>
<l>Met mi varen daer ic woude,</l>
<l>Bedi ic hebbe hem dienst gedaen,</l>
<l>Die mi es ongeloent, sonder waen.</l>
<l n="8655">Maer nadien dat aldus es</l>
<l><edition n="59"/>Ic sal keren sere drove des,</l>
<l>Ende tote minen swager varen:</l>
<l>Ic sal hem bidden sonder sparen</l>
<l>Dat hi minen noet wille scouwen,</l>
<l n="8660">Als ere onterfder joncfrouwen</l>
<l>Wille geven mine lijfnere."</l>
<l>Ende si wort wenende sere,</l>
<l>So dats ontfarmde Gariette,</l>
<l>So dat hise in talen sette</l>
<l n="8665">Ende seide: "Hebbedi goede orconden</l>
<l>Van dat gi segt nu ten stonden?"</l>
<l>"Jay ic, here; mochtic vinden man</l>
<l>Die mi bescermen woude dan</l>
<l>Ic soude vinden .c. man ende mere</l>
<l n="8670">Onder ridders ende vavasore, here,</l>
<l>Die alle haren eet souden doen des,</l>
<l>Dat mine clage getrouwe es."</l>
<l>Gaheret seide: "Sone dorre di</l>
<l>Genen andren riddre soeken dan mi.</l>
<l n="8675">Ic wille vor u den camp bestaen</l>
<l>Jegen uwen swager, sonder waen;</l>
<l>Ende sijn also gerecht uwe saken</l>
<l>Alse gi segt ic salne gelovich maken."</l>
<l>Si seide, "Ay here, gi moet van desen</l>
<l n="8680">Van Goede gebenedijt wesen.</l>
<l>Nu hebbedi mi vertroest sere.</l>
<l>Ic sal gereet vinden, here;</l>
<l>.Cc. mans, die sullen sweren u</l>
<l>Dat mine clage es gerecht nu."</l>
<l n="8685">"Ic ne gere niet meer:" seide hi.</l>
<l>Ende si antworde: "Danc hebdi."</l>
<l>Dus reden si te gadere onder hen tween,</l>
<l>Ende reden so verre al in een,</l>
<l>Dat si vernachten in enen bosch; ende si</l>
<l n="8690">Horden ene clocke luden daer bi;</l>
<l>Si reden derwart met haesten groet,</l>
<l>Want si hadden herbergens noet.</l>
<l>Si reden onverre te dien stonden</l>
<l>Dat si ene witte abdie vonden</l>
<l n="8695">Besloten met grachten ende met muren</l>
<l>Jegen dieve, die daer waren tier ure</l>
<l>Inden bosch om haerre gewin.</l>
<l>Gaheret riep ter porten in.</l>
<l>Doe quamen .ij. broedere dare</l>
<l n="8700">Om te wetene wie daer ware.</l>
<l>Als si saegen dat hi gewapent was</l>
<l>Wisten si wel die waerheit das,</l>
<l>Dat hi was een vanden ridders doe</l>
<l>Die wandelden; ende si spraken hem toe</l>
<l n="8705">Ende hietene willecome wesen:</l>
<l>Die joncfrouwe tote desen.</l>
<l>Si ontfingen eerlike</l>
<l>Entie joncfrouwe diere gelike.</l>
<l>Si leidene in ene capelle daer naer</l>
<l n="8710">Ende ontwapendene daer.</l>
<l>Een vandaer binnen quam daer toe,</l>
<l>Die de joncfrouwe kinnede doe,</l>
<l>Ende seide: "Wel lieve nichte mijn,</l>
<l>Hier moeti ons wellecome sijn."</l>
<l n="8715">Si sach op hem ende wart geware das,</l>
<l>Dattie broeder haer oem was.</l>
<l>Hi hadde haerre moeder broeder gewesen,</l>
<l>Stout ende wert ridder vor desen.</l>
<l>Si helsedene ende weende mede.</l>
<l n="8720">Si hadde groete jammerhede.</l>
<l>Hi vragede hare wat si daede.</l>
<l>Si tellet hem al bi staeden</l>
<l>Also alsmen hier te voren horen mochte,</l>
<l>Ende hoe si den ridder brochte</l>
<l n="8725">Om te vechtene over hare.</l>
<l>Hi ginc toten ridder dar nare</l>
<l>Ende seide: "Here, nu besiet,</l>
<l>Wie gi sijt des en weet ic niet;</l>
<l>Maer dat gi deser joncfrouwen</l>
<l n="8730">Hulpe hebt geloeft, bi mire trouwen,</l>
<l>Dat omme gene getrouwer clage</l>
<l>Ridder mochte vechten te genen dage</l>
<l>Ic segge u getrouwelike daer an.</l>
<l>Het en es in die werelt so vroem man</l>
<l n="8735">Waer hi jegen mi in campe van desen</l>
<l>Hi moeste van mi verwonnen wesen</l>
<l>Binnen den dage, ocht geslagen doet,</l>
<l>U recht es in dese sake so groet.</l>
<l>Ic wille daertoe u sweren nochtan,</l>
<l n="8740">Ne waer ic niet begeven man</l>
<l>Ic soude over mire nichten vechten</l>
<l>Ende hare claege in desen berechten</l>
<l>Ende els geen man die nu leeft;</l>
<l>Ende om den besten casteel, die heeft</l>
<l n="8745">Die coninc Artur, ne liet ics niet nu.</l>
<l>Bi deser redenen, here, seggic u,</l>
<l>Dat gi vechten moecht sekerlike."</l>
<l>Gariet antworde vriendelike:</l>
<l>"Here, nadien dat aldus si</l>
<l n="8750">Mine roke wiere come jegen mi."</l>
<l>Des nachts waren si daer binnen</l>
<l>Wel gedient met groter minnen.</l>
<l>Sanderdages als hi hadde gehort</l>
<l>Messe quam die joncfrouwe vort,</l>
<l n="8755">Ende si saeten op doe bede</l>
<l>Ende si ruemden die stede.</l>
<l>Si reden al dien dach</l>
<l>Ende dien andren die daer na gelach,</l>
<l>Ende opten derden dach ter noenen</l>
<l n="8760">Quamen si ten pawelgoenen</l>
<l>Die Glimas helt al stille</l>
<l>Daer staende doer Waleweins wille,</l>
<l>Also alsmen hier voren las,</l>
<l>So dattie naen hen te gemoete was</l>
<l n="8765">Ende sprac Gaherette toe</l>
<l>Dat hi hem moeste quiten doe</l>
<l>Vander costumen, diemen plach dare.</l>
<l>Hi vragede wat dat costume ware.</l>
<l>Hi seide, dat ten genen tiden</l>
<l n="8770">Vremt ridder daer mochte liden</l>
<l>Hine moeste eer hi overlede</l>
<l>Joesteren daer te dier stede</l>
<l>Jegen enen riddre vanden ghonen</l>
<l>Die laegen inden pawelgonen.</l>
<l n="8775">Ende hi, die was ten joesteerne</l>
<l>Gereet ende niet tonbeerne,</l>
<l>Antworde den naen daer nare,</l>
<l>Dat hi woude dat hi daer ware</l>
<l>Daer hi jegen joesteren soude.</l>
<l n="8780">Die naen antworde houde:</l>
<l>"Hi sal comen metter vart."</l>
<l>Die naen ginc ten pawelgoenen wart</l>
<l>Ende hi riep lude mettien:</l>
<l>"Gi heren, coemt die joeste sien."</l>
<l n="8785">Een ridder trac uut metter vart,</l>
<l>Ende trac te Gaherette wart</l>
<l>Sere ende wel gewapent, ende stac</l>
<l>Op hem, dat sine glavie brac.</l>
<l>Ende Gaheret staken weder soe,</l>
<l n="8790">Dat hi viel neder ter erden doe.</l>
<l>Daer mochtemen ten pawelgoene horen</l>
<l>Huwen, alsmen dede te voren,</l>
<l>Op hem, die daer gevallen lach.</l>
<l>Die naen seide als hi dat sach:</l>
<l n="8795">"Here, alse gi wilt mogedi varen,</l>
<l>Gi hebt u wel gepijnt, tuwaren."</l>
<l>"Du sals mi eer berechten," sprac Gaheret,</l>
<l>"Twi hier dese pawelgoenen sijn geset."</l>
<l>Hi seide dat hijt gerne daede.</l>
<l n="8800">Doe vertellede hi hem bi staeden</l>
<l>Dier gelike dat hi Sagramore</l>
<l>Hadde vertelt daer vore.</l>
<l>Alse Gaheret dit hadde verstaen</l>
<l>Hi seide sciere toten naen:</l>
<l n="8805">"Ganc seggen dinen here dat hier mede</l>
<l><edition n="60"/>Heeft bestaen te grote sothede</l>
<l>Dat hi hier in desen pleine</l>
<l>Om te vechtene jegen Waleweine</l>
<l>Dese pawelgoenen heeft geset.</l>
<l n="8810">Ganc, sech hem," sprac Gaheret,</l>
<l>"Dat hi hier come proven hem</l>
<l>Jegen mi, die de minste bem</l>
<l>Van .c. ridders ende .l. nu ter stonden,</l>
<l>Die behoren ter tafelronden.</l>
<l n="8815">Ende mach hi verwinnen mi,</l>
<l>Dat ic in sire genaden si,</l>
<l>Ende en mach hi hem niet met stride</l>
<l>Jegen mi verweren nu te tide,</l>
<l>Waertoe souddi hier inden pleine</l>
<l n="8820">Ontbeiden na minen here Waleweine?</l>
<l>Nu ganc dinen here dit vertellen.</l>
<l>Ende en coemt hi niet ic sal vellen</l>
<l>Sijn pawelgoenen, ende bi desen</l>
<l>[Dat sal hem mere scande wesen."]</l>
<l n="8825">"Bi mire trouwe," seide die naen,</l>
<l>"Dese boetscap sal wel sijn gedaen;</l>
<l>Maer ic ware u van desen,</l>
<l>Dat tkeren beter hadde gewesen."</l>
<l>"Ne roke di, ganc sonder beide</l>
<l n="8830">Ende doe dat ic di seide."</l>
<l>Hi ginc ende vant sinen here</l>
<l>Blide ende borderende sere</l>
<l>Om sinen geselle diere vel</l>
<l>Ende om dattie vremde ridder so wel</l>
<l n="8835">Joesteerde, ende hi seide dat</l>
<l>Die gene .viij. dage al in een bat</l>
<l>Datmen hem die irste joeste gave,</l>
<l>Ende hi so was gesteken ave.</l>
<l>Daer sat een ridder, die seide doe:</l>
<l n="8840">"Die ridders die wandelen emmertoe</l>
<l>Si joesteren dicken ende vele,</l>
<l>Al sijn si vroeder van desen spele</l>
<l>Nieman ne darf wonderen daer ave."</l>
<l>"Het mach wel sijn," sprac die grave.</l>
<l n="8845">Die naen quam tot sinen here ende seide</l>
<l>Daer si alle toehorden, sonder beide:</l>
<l>"Here, gene ridder ontbiet u</l>
<l>Dat gi groete sotheit hebt bestaen nu,</l>
<l>Dat gi ontbeidt in desen pleine</l>
<l n="8850">Om vechten jegen Waleweine;</l>
<l>Maer gaet jegen hem vechten nu,</l>
<l>Die de minste es, ontbiedt hi u,</l>
<l>Van .c. ende .l. ridders nu ten stonden,</l>
<l>Die behoren ter tafelronden.</l>
<l n="8855">Ende mogedi verwinnen desen</l>
<l>Hi sal in uwe genaden wesen,</l>
<l>Ende mach u verwinnen die goede man</l>
<l>Wat sal mijn here Walewein hier dan?</l>
<l>Bi desen ontbiet hi u nu</l>
<l n="8860">Dat hi wilt joesteren jegen u.</l>
<l>Ne coemdi niet, weet wel hi sal</l>
<l>Uwe pawelgoenen neder werpen al;</l>
<l>Dit sal u mere scande wesen."</l>
<l>Die grave antworde te desen</l>
<l n="8865">Dat van groter herten ware die here,</l>
<l>Ende prijsden meer dan hi dede ere.</l>
<l>Hi eyschede sine wapenne doe.</l>
<l>Daer sprongen thant cnapen toe,</l>
<l>Diene wapenden metter vart.</l>
<l n="8870">Hi sat te hant op sijn part</l>
<l>Ende liet op Gaherette lopen.</l>
<l>Gaheret ginc sijn ors nopen;</l>
<l>Si vergaderden dat si staken</l>
<l>Elc anderen dattie speren braken,</l>
<l n="8875">Ende si onderhorten hen bede</l>
<l>Met scilden ende met lichamen mede,</l>
<l>Dat si hen onderquetsten herde.</l>
<l>Die grave vloech van sinen perde.</l>
<l>So verdoeft, dat hi niet ne sach</l>
<l n="8880">Noch en wiste weder het nacht was och dach.</l>
<l>Gaheret vor over met sinen perde</l>
<l>Daer na beette hi ter erde.</l>
<l>Het dochtem scande sijn, sonder waen,</l>
<l>Soude hine tors bestaen</l>
<l n="8885">Dien hi ter erden liggen sach.</l>
<l>Doe ginc hi ten grave daer hi lach,</l>
<l>Ende trac hem den helm af.</l>
<l>Daer na hi hem metten helme gaf</l>
<l>Enen swaren slach int tansichte,</l>
<l n="8890">Dat dat bloet uutspranc bedichte</l>
<l>Beide ten monde ende ten nesen.</l>
<l>Die grave bat genaden na desen,</l>
<l>Ende sprac, alse die hadde vrese groet:</l>
<l>"Ay here, en slaet mi niet doet.</l>
<l n="8895">Neemt mijn swert," sprac hi tote hem,</l>
<l>"Ic lie dat ic verwonnen bem."</l>
<l>Gaheret nam sijn zwert ende seide:</l>
<l>"Weetti wat gi doen moet sonder beide?</l>
<l>Ic wille dat gi morgen port metter vart</l>
<l n="8900">Ende vart te Waleweine wart,</l>
<l>Ende als gi hem hebt vonden</l>
<l>Dat gi hem opgeeft tien stonden</l>
<l>Van minen halven ende doet hem verstaen</l>
<l>Hoe die saken sijn vergaen;</l>
<l n="8905">Ende werp u in sine genaden</l>
<l>Van al uwen overdaeden."</l>
<l>Hi dede hem dat sekeren toe.</l>
<l>Hi ginc te sinen perde doe</l>
<l>Ende woude wech varen sonder beide,</l>
<l n="8910">So dattie grave tot hem seide:</l>
<l>"Here, die dorpernie ne suldi</l>
<l>Niet doen, gi sult tavont bliven met mi;</l>
<l>Het es herbergens tijt nu mere.</l>
<l>Ende ne waents niet, lieve here,</l>
<l n="8915">Van mi dat ic u haete iet</l>
<l>Van dat tusscen ons es gesciet."</l>
<l>"Ic ne bliver niet," antworde hi,</l>
<l>"Het ne si datter joncfrouwen wille si."</l>
<l>Doe batmen hare so vele das,</l>
<l n="8920">Dat het hare wille was.</l>
<l>Daer was Gaheret wel ontfaen,</l>
<l>Ende hem was eeren vele gedaen</l>
<l>Van alden ridders diere waren doe.</l>
<l>Die grave sprac sinen ridders toe:</l>
<l n="8925">"Gi heren allegader, ic bidde u,</l>
<l>Dat gi desen ridder doet nu</l>
<l>Feeste ende eere, u sal van dien</l>
<l>Al goet ende ere gescien,</l>
<l>Want hi een der bester ridder es</l>
<l n="8930">Van erderike, des sijt gewes.</l>
<l>Ic bems blide dat ic verwonnen bem</l>
<l>Van also goeden ridder als ic ken hem."</l>
<l>Sijn gebod daeden minste ende meeste</l>
<l>Ende daeden hem alle ere ende feeste.</l>
<l n="8935">Hem was een bedde gemaect daer</l>
<l>Also rikelike openbaer</l>
<l>Alse ocht Arturs boef ware tien tide,</l>
<l>Ende der joncfrouwen een ob ander side.</l>
<l>Des ander dages stont Gaheret op vroe</l>
<l n="8940">Ende dede sijn gereide leggen doe,</l>
<l>Ende dede die joncfrouwe opstaen,</l>
<l>Want hi riden woude saen.</l>
<l>Si saeten op hare perde</l>
<l>Ende reden herre verde.</l>
<l n="8945">Die grave gebrachtene een stuc daer</l>
<l>Met sinen lieden ende keerde daer naer.</l>
<l>Si reden so verre, dat si quamen</l>
<l>Tere wegescede ende vernamen</l>
<l>.vi. ridders al gewapent riden;</l>
<l n="8950">Ende die .ij. leiden tien tiden</l>
<l>Enen ridder ongetamelike,</l>
<l>Ende sloegen sere jammerlike.</l>
<l>Si hadden sine handen tien stonden</l>
<l>Hem op sinen rucge gebonden.</l>
<l n="8955">Die ander .ij. ridders daer toe</l>
<l><edition n="61"/>Leiden ene joncfrouwe doe</l>
<l>In hare himde al naect</l>
<l>Sere drove ende mesmaect,</l>
<l>Ende sloegense alle eenpaerlike</l>
<l n="8960">Met dorninen roden ontfermelike,</l>
<l>Sodat si hare himde al roet sagen</l>
<l>Vanden bloeden vanden slaegen.</l>
<l>Die ridder ne sprac een wort niet,</l>
<l>Maer die joncfrouwe hare mesliet</l>
<l n="8965">Sere ende riep: "Helpe mi, vrie</l>
<l>Edele maget Sinte Marie."</l>
<l>Ende die den ridder hilden tien tiden</l>
<l>Hilden ane dene side</l>
<l>Vanden wege; entie die joncfrouwe</l>
<l n="8970">Leidden, die dreef groeten rouwe,</l>
<l>Reden an dander side al dare.</l>
<l>Als Garihet quam bet nare</l>
<l>Sach hi ende wart geware das,</l>
<l>Dattie ridder ob ander side was</l>
<l n="8975">Ende was ridder vander tafelronden,</l>
<l>Ende was een vander questen tien stonden;</l>
<l>Maer die joncfrouwe ne kindi niet.</l>
<l>Hi wart pensende als hi dit siet:</l>
<l>Hine weet wien irst helpen, sonder waen.</l>
<l n="8980">Hi siet die joncfrouwe vor hem staen,</l>
<l>Die om hulpe roept ende genaden;</l>
<l>Ne staet hi hare niet in staeden</l>
<l>Hi es onteert; ende bescudt hi niet</l>
<l>Sinen geselle dien hi siet</l>
<l n="8985">Smerte gedogen ende groten toren</l>
<l>Ende scande, hi es danne verloren,</l>
<l>Bedi die vander tafelronden</l>
<l>Waren onderlinge gebonden</l>
<l>Bi trouwen ende bi sekerheden,</l>
<l n="8990">Dat si souden in allen steden</l>
<l>Elc andren helpen sonder ontbiden.</l>
<l>Hi sprac toter joncfrouwen tien tiden,</l>
<l>Die met hem daer was: "Ic bidde u,</l>
<l>Joncfrouwe, dat gi mi segt nu</l>
<l n="8995">In wat steden dat ic u vinden sal</l>
<l>Als ic kere; hebbix geval</l>
<l>Ic sal den ridder succureren,</l>
<l>Dien ic sie doen so vele onneren."</l>
<l>Si seide: "Gi sult mi een deel</l>
<l n="9000">Over den bosch vinden in enen casteel."</l>
<l>"Nu vart dan," sprac hi vriendelike,</l>
<l>"Ende ontbeid mijns daer cortelike,</l>
<l>Want ic u cortelike volgen sal,</l>
<l>So ic irst mach, hebbic geval."</l>
<l n="9005">Gaheret reet al dat hi mochte</l>
<l>Der wart dat hem dochte</l>
<l>Dat hi den ridder sach leden.</l>
<l>Hi hadde onlange gereden</l>
<l>Dat hi der gherre wart geware,</l>
<l n="9010">Die sinen gesellen leidden dare.</l>
<l>Hi riep op hen allen gemene;</l>
<l>Ende alsi sagen dat hi was allene</l>
<l>Dochten lieden dat hi daer mede</l>
<l>Dat hi volgede sotheit dede.</l>
<l n="9015">Maer si sinden tote hem enen</l>
<l>Om te wetene sijn menen,</l>
<l>Dien hi seide dat hi joeste sochte.</l>
<l>Hi antworden hine mochte</l>
<l>Vander joesten niet falgieren,</l>
<l n="9020">Ende sprac tote hem in deser manieren:</l>
<l>"Ridder, wacht u jegen mi nu,</l>
<l>Want ic vrede ontsegge u."</l>
<l>Ende hi porrede van sire steden</l>
<l>Ende quam op Garihette gereden,</l>
<l n="9025">Ende heeften so gesteken</l>
<l>Dat sijn scilt moeste breken.</l>
<l>Garihet stac den ridder so wel,</l>
<l>Dat hi vanden orse doet vel;</l>
<l>Ende hi liet lopen metter vart</l>
<l n="9030">Alte hant ten andren wart.</l>
<l>Die hem irst quam te gemoete</l>
<l>Stac hi metten spere onsoete,</l>
<l>Dat hi hem die slinke scoudre stac dure</l>
<l>Ende hi viel vanden orse tier ure.</l>
<l n="9035">Alse die derde hare mesfal siet</l>
<l>Ne dar hi langer daer bliven niet,</l>
<l>Hine ginc vlien met haesten groet,</l>
<l>Alse die vrese hadde vander doet.</l>
<l>Garihet ne sette hem niet sere</l>
<l n="9040">Den ghenen te volgene vort mere,</l>
<l>Hi quam te Brandelise ende ontbant</l>
<l>Hem sine handen altehant.</l>
<l>Elc was anders doe sere blide,</l>
<l>Ende sonderlinge Brandelijs tien tide.</l>
<l n="9045">Garihet bat Brandalise,</l>
<l>Dat hi hem seide in welker wise</l>
<l>Datten die ridders hadden gevaen.</l>
<l>Brandalis antworden saen:</l>
<l>"Ic quam gister navont gereden</l>
<l n="9050">Niet verre van hier tere steden</l>
<l>Ende hadde gereden al den dach</l>
<l>So dat ic .ij. pawelgoenen sach.</l>
<l>Ic reet der wart gereet,</l>
<l>Ende tirsten dat ic was gebeet</l>
<l n="9055">Ic ginc in dat een thant,</l>
<l>Daer ic een twint niet ne vant.</l>
<l>Ic ginc in tander, daer ic sach</l>
<l>Dat ene joncfrouwe op .i. bedde lach;</l>
<l>Ende ic vragede hare also houde</l>
<l n="9060">Ocht si mi herbergen woude.</l>
<l>Si seide: Ja si, ende metter vart</l>
<l>Halp si mi dat ic ontwapent wart.</l>
<l>Als ic ontwapent was ic ginc dare</l>
<l>Bider joncfrouwe sitten daer nare,</l>
<l n="9065">Die mi so scone wesen dochte,</l>
<l>Dat icse van minnen versochte.</l>
<l>Si hadde een lief, antworde si,</l>
<l>Dat si niet woude laeten dor mi.</l>
<l>Als ic dat horde ic bat</l>
<l n="9070">So vele, dat si seide, dat,</l>
<l>Al hadsijs wille ende gedochte,</l>
<l>Dat sijs tien tiden niet doen ne mochte,</l>
<l>"Bedi," si sijt, "mijn amijs es</l>
<l>Inden bosch, sijt seker des,</l>
<l n="9075">Die cortelike in sal comen."</l>
<l>Altehant hebben wi vernomen,</l>
<l>Eer hare tale inde nam,</l>
<l>Dattie ridder daer binnen quam,</l>
<l>Die der joncfrouwen amijs was.</l>
<l n="9080">Ende alse hi wart geware das,</l>
<l>Dat ic geseten was bi hare</l>
<l>Hi seide hi soude mi aldare</l>
<l>Te hant doet slaen met sinen swerde</l>
<l>Ne gingic niet mire verde.</l>
<l n="9085">Ende hi was gewapent, dat hi</l>
<l>Te overmoedeliker sprac jegen mi.</l>
<l>Ende ic wapende mi daer toe</l>
<l>Ic en horde dreygen soe.</l>
<l>Als ic mine wapene hadde an</l>
<l n="9090">Ic seide ic ne sciede niet van dan</l>
<l>Om sinen wille. Te dien tiden</l>
<l>Begonsten wi onderlinge striden</l>
<l>Ende sloech elc op andren slage groet.</l>
<l>So dat ic[en] int dinde sloech te doet.</l>
<l n="9095">Ic dede mine wapene af:</l>
<l>Ic hadde groten honger, die mi gaf</l>
<l>Groten lust tetene ende gare,</l>
<l>Ende dede die taflen rechten daer nare.</l>
<l>Na etene gingen wi slapen saen</l>
<l n="9100">Beide te gadere, sonder waen,</l>
<l>Ende sliepen toten dage toe,</l>
<l>So dat op mi quamen heden vroe,</l>
<l>Eer ic vanden bedde mochte comen,</l>
<l>Des ridders mage, diet hadden vernomen</l>
<l n="9105">Hoet was gevaren ende onse doen,</l>
<l><edition n="62"/>So datter .vi. quamen int pawelgoen,</l>
<l>Daer ic lach ende sliep, ende vingen mi</l>
<l>Ende die joncfrouwe mede, die ghi</l>
<l>Saeget hoe si gevoert was:</l>
<l n="9110">Ende droegen over een das,</l>
<l>Dat die iij. souden leiden mie</l>
<l>Ende die joncfrouwe die ander drie."</l>
<l>Binnen dien dat si van deser saken</l>
<l>Onderlinge waren in spraken</l>
<l n="9115">Sagen si comen an dene side</l>
<l>Gosennes van Strangeloet tien tiden.</l>
<l>Met hem brachti die joncfrouwe,</l>
<l>Die hi hadde gesien met groten rouwe</l>
<l>.iij. ridders wech voren een lettel eer.</l>
<l n="9120">Nu was hare gemindert hare seer,</l>
<l>Wantse Gosennoes den ridders nam</l>
<l>Daer hi in hare gemoet quam.</l>
<l>Tirst dat si hen hadden ondersien</l>
<l>Si hadden alle bliscap van dien,</l>
<l n="9125">Ende seiden dat scone avonture</l>
<l>Hem vergaderde tier ure.</l>
<l>Die joncfrouwe, die sere mesmaect was,</l>
<l>Bat den ridders sere das,</l>
<l>Dat sise dor Gode souden geleden</l>
<l n="9130">Niet verre vandaer tere steden</l>
<l>Daer si hare rusten mochte,</l>
<l>Want si hads noet, als hem dochte:</l>
<l>Si seiden si souden varen met hare,</l>
<l>Ende si leidense dar nare</l>
<l n="9135">In ene valeye, daer si tien stonden</l>
<l>Enen tor nuwinge gemaect vonden.</l>
<l>Alsi binnen der porten quamen,</l>
<l>Ende die van binnen vernamen</l>
<l>Dat hare vrouwe was mesmaect also</l>
<l n="9140">Si warens drove ende onvro.</l>
<l>Die vrouwe bat also houde</l>
<l>Datmense te bedde helpen soude:</l>
<l>"Ic bem so ziec, dat ic van desen</l>
<l>Nemmermee ne wane genesen."</l>
<l n="9145">Ende daer ane seide si al waer:</l>
<l>Sine leefder mar .vi. dage naer.</l>
<l>Alse die .iij. gesellen danen scieden</l>
<l>Gaheret vragede hen lieden</l>
<l>Ochter ieman heeft gehort niemaren</l>
<l n="9150">Van dien dat si soeken varen?</l>
<l>Si seiden neen si. Doe seide Brandalijs:</l>
<l>"Ic en can geloven in gere wijs,</l>
<l>Ware Lanceloet noch levende man,</l>
<l>Dat hi iewerinc mochte wesen dan</l>
<l n="9155">In enich lant, hoe verre het ware,</l>
<l>Wine hadden daer of gehort niemare.</l>
<l>Nadien dat wi niet hebben vernomen</l>
<l>Sint dat wi hier toe sijn comen</l>
<l>Wanic sekerlike dat hi es doet."</l>
<l n="9160">Garihet sprac: "Dat ware scade groet:</l>
<l>Het behoren nu ter stonden</l>
<l>Sulke .xl. ter tafelronden,</l>
<l>Het ne soude van hen allen niet wesen</l>
<l>Also groete scaede alse van desen.</l>
<l n="9165">Wie moeten gedoegen alle gemeinlike</l>
<l>Al dat wille die here van hemelrike."</l>
<l>Si reden te gadere dat si vernamen</l>
<l>Dat si tere wegesceden quamen.</l>
<l>Doe sprac Gaheret tote hen lieden</l>
<l n="9170">Dat goet ware dat si hen scieden,</l>
<l>Dat elc sinen wech name.</l>
<l>Oec seide hi dat hen bequame</l>
<l>Den rechten wech vort te vaerne doe,</l>
<l>Die ginc vort ten castele toe,</l>
<l n="9175">Daer die joncfrouwe na hem ontbeet.</l>
<l>Als sine sach si ginc gereet</l>
<l>Jegen hem, ende seide na desen</l>
<l>Dat hi moeste welcomen wesen.</l>
<l>Die joncfrouwe vragede hem saen</l>
<l n="9180">Hoe die besichede was gedaen</l>
<l>Daer hi omme bleven ware.</l>
<l>Hi hadde bescudt, dat seidi hare,</l>
<l>Den ridder al sonder waen.</l>
<l>"Ay God," seit si, "hoe eist vergaen</l>
<l n="9185">Vander joncfrouwen, die wi horden</l>
<l>So sere ropen in droven worden?"</l>
<l>Hi seide, dat noit te gere ure</l>
<l>[Also scone aventure]</l>
<l>Ene joncfrouwe alse hare gevel;</l>
<l n="9190">"Bedi si was besculdt wel:</l>
<l>Een onse geselle quam daer thant,</l>
<l>Diese hem nam als hise vant</l>
<l>In sulker noet als icse met u sach.</l>
<l>Wie reden te gadere heden al den dach."</l>
<l n="9195">Si seide: "Het es te wonderne wel,</l>
<l>Dat desen tween also gevel."</l>
<l>Dus reden si toten navonde toe.</l>
<l>Si quamen in ene prayerie doe,</l>
<l>Daer si vonden in dat groene</l>
<l n="9200">Geslaegen .iij. pawelgoene.</l>
<l>Si voeren om herbergen daer,</l>
<l>Bedi het was den avonde naer.</l>
<l>Gaheret vant int irste pawelgoen</l>
<l>Enen naen, die gereide venisoen</l>
<l n="9205">Tetene ende faysante toe;</l>
<l>Hi haester sere mede doe.</l>
<l>Gaheret bat om herberge desen,</l>
<l>Ende [hi] hietene wellecome wesen,</l>
<l>In manieren dat sijns heren wille si</l>
<l n="9210">Ende en eist niet, dat hi</l>
<l>Als hi coemt sal sciere</l>
<l>Wech varen; ende hi doet in diere maniere,</l>
<l>Ende hi ontwapende hem daer naer.</l>
<l>Herde cortelike so quam daer</l>
<l n="9215">Een ridder herde gewapent wel,</l>
<l>Die sceen hoverdich ende fel;</l>
<l>Ende met hem quamen mede</l>
<l>.ij. joncfrouwen daer ter stede.</l>
<l>Dene was sijn moeder, dander was</l>
<l n="9220">Sijn suster, als ict las.</l>
<l>Tirst dat Gaheret vernam</l>
<l>Dattie ridder int pawelgoen quam</l>
<l>Hi stont op thant na desen</l>
<l>Ende hietene wellecome wesen.</l>
<l n="9225">Hine antworde hem niet, sonder waen,</l>
<l>Maer hi sprac dus toten naen:</l>
<l>"Nu sech ende mac mi vroet des,</l>
<l>Ochtu den ridder, die hier es,</l>
<l>Geherberget hebs tavont mere?"</l>
<l n="9230">Die naen antworde: "Jay ic, here."</l>
<l>"Bi wies orlove?" sprac die ridder fel.</l>
<l>Die naen antworde: "Ic waende wel</l>
<l>Dat u wille hadde geweest, here,</l>
<l>Anders ne haddict gedaen nemmere."</l>
<l n="9235">Die ridder seide toten naen:</l>
<l>"Du hevest ter quader tijt gedaen.</l>
<l>Eer du mi suls ontgaen wesen</l>
<l>Dune herberges nembermee, no desen</l>
<l>Ridder, sonder dijns heren orlof,</l>
<l n="9240">Dine sal gedinke hier of.</l>
<l>So dattie ridder, die was gram,</l>
<l>Den naen biden hoefde nam</l>
<l>Ende hiefne op vander erde,</l>
<l>Ende staken neder so herde,</l>
<l n="9245">Dats cleine gebrac, Godweet,</l>
<l>Dat hem therte niet ne spleet,</l>
<l>Ende hi in onmacht viel ter stede</l>
<l>Vander pinen die hi hem dede.</l>
<l>Dat sach Gaheret ende wiste saen</l>
<l n="9250">Dat hem tonwerden was gedaen.</l>
<l>Gaheret trac sijn swert doe</l>
<l>Ende sprac aldus den ridder toe:</l>
<l>"Here, gi hebt mi scande gedaen nu,</l>
<l>Dies ic noit en verboerde jegen u."</l>
<l n="9255">Die ridder Gaherette antworde</l>
<l><edition n="63"/>Dat hijs niet ne micte van enen worde.</l>
<l>"Ne doedi," sprac die goede man,</l>
<l>"Also helpe mi God, gi sult gelden dan."</l>
<l>Gaheret liep hem op nadien,</l>
<l n="9260">Ende die riddre ginc vlien,</l>
<l>So dat Gaheret al gram</l>
<l>Den ridder ter vart gevolget quam:</l>
<l>Ende sloech den ridder so herde</l>
<l>Metten platten vanden swerde</l>
<l n="9265">Dattie ridder al verdoeft</l>
<l>Ter erden viel, des geloeft.</l>
<l>Gaheret spranc op hem saen</l>
<l>Ende seide hi souden doet slaen</l>
<l>Hine beterde wel den naen</l>
<l n="9270">Dat hi hem hadde mesdaen.</l>
<l>Die ridder bat van anxten groet</l>
<l>Genaden dat men niene sloege doet,</l>
<l>Want hi den naen betren woude</l>
<l>Alst Gaheret visieren soude.</l>
<l n="9275">Gaheret sciet van hem saen,</l>
<l>Ende hiet dat hi daede jegen den naen</l>
<l>Dat hi vergeve den evlen moet.</l>
<l>Hi seide dat hijt gerne doet.</l>
<l>Hi ginc int pawelgoen nadat,</l>
<l n="9280">Daer die naen sere bedroeft sat.</l>
<l>Hi knielde vorden naen also houde</l>
<l>Ende bat dat hi hem vergeven soude</l>
<l>Dat hi jegen hem hadde mesdaen.</l>
<l>"Ic salt gerne doen," sprac die naen,</l>
<l n="9285">"Op sulke vorwarde dat gi</l>
<l>U hande nemmermee doet ane mi</l>
<l>Om quaet doen tenichger ure,</l>
<l>Ende dat gi van deser avonture,</l>
<l>Die u nu bi mi es gesciet,</l>
<l n="9290">Mi ne sult wanconnen niet."</l>
<l>Hi sekerde den naen also.</l>
<l>Gaheret nam sine wapene doe</l>
<l>Ende seide toter joncfrouwe:</l>
<l>"Sit op, want bi mire trouwe</l>
<l n="9295">Ic wille varen, wat soes gesciet</l>
<l>Ic en blive metten genen niet,</l>
<l>Die mi heeft gedaen sulke scande."</l>
<l>Die ridder quam tot hem thande</l>
<l>Ende seide: "Lieve here, genaden,</l>
<l n="9300">Verghevet mi mine mesdaeden,</l>
<l>Die ic hebbe gedaen nu,</l>
<l>Bedi ic was so erre op u</l>
<l>Men sout mi lachtren te min</l>
<l>Die daer of kinde minen sin.</l>
<l n="9305">Gi hebt mi mesdaen vele mere</l>
<l>Heden dan gi wanet, here."</l>
<l>"Hoe mach dat sijn?" seide hi,</l>
<l>"Ic ne sach u noit [.....]</l>
<l>"Here, m[...........]</l>
<l n="9310">D[...............]</l>
<l>[...............]</l>
<l>Ende alse gire op quaemt gaende</l>
<l>Si bescudden vander noet,</l>
<l>Ende sloecht mine .ij. neven doet,</l>
<l n="9315">Ic was die derde, die vor u vloe.</l>
<l>Hierbi wardic verstormt soe,</l>
<l>Als ic te minen pawelgoene quam</l>
<l>Ende ic u dar in vernam,</l>
<l>Ende ic en mochte minen sin niet dwingen</l>
<l n="9320">Ine moeste mi erren bi dien dingen.</l>
<l>Ende bidde u, dat gi niet ne belget nu, here,</l>
<l>Maer herberget met mi tavont mere."</l>
<l>Hi seide: "Het ne mach niet wesen."</l>
<l>Die ridder seide na desen:</l>
<l n="9325">"Entrouwen, here, wat soes gesciet,</l>
<l>Gine sceedt tavont van henen niet."</l>
<l>Ende hi ontgorde hem sijn swert</l>
<l>Ende dede di joncfrouwe beeten ter vart.</l>
<l>Hi was wel geherberget dien nacht;</l>
<l n="9330">Ende si daeden al hare macht</l>
<l>Hem te dienne, die daer waren,</l>
<l>Ende die here boven hen allen, tuwaren.</l>
<l>Dies ander dages quam die ridder vroe</l>
<l>Ende leidde Gaherette doe</l>
<l n="9335">Tere hermitage die daer bi was,</l>
<l>Daer hem dheremite messe las.</l>
<l>Die ridder beval te voren</l>
<l>Binnen dien dat si messe horen</l>
<l>Datmen teten gereidde saen.</l>
<l n="9340">Ende alsi van messen quamen gegaen</l>
<l>Vonden sijt gereet, ende si saten</l>
<l>Altehant neder ende aeten.</l>
<l>Na etene sat Gaheret op sijn part</l>
<l>Ende voer danen metter vart.</l>
<l n="9345">Hi reet aldien dach</l>
<l>Ende den andren dire na lach.</l>
<l>Ende reden so verre te samen,</l>
<l>Dat si inder vrouwen lant quamen</l>
<l>Van Roestoc .ij. dage vordien,</l>
<l n="9350">Dattie camp soude gescien.</l>
<l>Alse Gaheret te hove quam,</l>
<l>Ende die vrouwe dat vernam,</l>
<l>Ende sine kinde, niemen hebbe das</l>
<l>Wonder dat si blide was.</l>
<l n="9355">Si was so blide om dien here,</l>
<l>Dat alden lieden wonderde sere;</l>
<l>Dit dede si lude ende stille</l>
<l>Algader om Waleweins wille,</l>
<l>Die over hare jegen Segurades</l>
<l n="9360">Vacht, alse hier voren gescreven es.</l>
<l>Als hi ontwapent was si dede</l>
<l>Hem bringen scarlaken cleder ter stede,</l>
<l>Ende si seide dat mijn here</l>
<l>Walewein hare dede wilen ere</l>
<l n="9365">Enen dienst, daer si hem noit af</l>
<l>Dancte noch loen en gaf.</l>
<l>"Ic en sagen noit sint, seggic u;</l>
<l>Maer ic sal u doer sinen wille nu</l>
<l>Doen alden dienst die ic mach.</l>
<l n="9370">Ic biede u heden dien dach</l>
<l>Al mine castele, sonder waen."</l>
<l>Hi dankets hare sere saen.</l>
<l>Des ander dages wel tilike</l>
<l>Sende die vrouwe haestelike</l>
<l n="9375">Enen bode, die tote Gindan ginc,</l>
<l>Die was der joncfrouwen swaselinc.</l>
<l>Si ontboet hem dat hi quame dare,</l>
<l>Want daer een ridder comen ware,</l>
<l>Die de joncfrouwe woude berechten</l>
<l n="9380">Jegen hem ende over hare vechten.</l>
<l>Doe vragedi den bode das,</l>
<l>Ocht hi wiste wie die ridder was.</l>
<l>Hi sprac: "Ic ne weet niet sinen name,</l>
<l>Maer hi es scone ende bequame,</l>
<l n="9385">Ende hi scient wel wesen goet man."</l>
<l>"Hi quam sottelike," sprac Gindan,</l>
<l>"Metter joncfrouwen daer, bedi</l>
<l>Hi salre sijn leven laeten bi."</l>
<l>Hi ontboet die rike lieden thant,</l>
<l n="9390">Die goet van hem hilden ende lant.</l>
<l>"Gi moet te hove comen," sprac hi,</l>
<l>"Ende besien den camp tusscen mi</l>
<l>Ende dien, daer ic jegen vechten sal."</l>
<l>Si daeden thant sijn gebod al,</l>
<l n="9395">Ende gereidden hen metter vart</l>
<l>Ende voeren met hem te hove wart,</l>
<l>So dat hadde in sijn geselscap Gindan</l>
<l>.xl. ridders, die waren sine man,</l>
<l>Ende gepareert met dieren cleden,</l>
<l n="9400">Ende daden grote orse leden.</l>
<l>Met sulken geselscape tuwaren</l>
<l>Quam Gindan te hove gevaren:</l>
<l>Hi ende sijn geselscap altemale</l>
<l>Beetten vor die meesterzale.</l>
<l n="9405">Hi quam vore op tpaleys gaende,</l>
<l><edition n="64"/>Alse die gene, die wel waende</l>
<l>Datmen ne vonde noch noit ne vant</l>
<l>.iij. ridders in enich lant</l>
<l>Diene souden met crachte</l>
<l n="9410">Onderdoen ocht met machte.</l>
<l>Hi was beide te samen</l>
<l>Scone ende groet van lachamen,</l>
<l>Ende gepareert rikelike,</l>
<l>Ende quam gegaen sere sierlike</l>
<l n="9415">Ende enen hoverdichgen man gelijc,</l>
<l>Also hi oec was tien tijt.</l>
<l>Hi groette sire vrouwen als hise sach,</l>
<l>Ende si ontboet hem goeden dach.</l>
<l>Hi seide: "Ic bem hier comen bedi,</l>
<l n="9420">Vrouwe, dat gi hebt ontboden mi</l>
<l>Dat hier een ridder es comen,</l>
<l>Die jegen mi te vechtene heeft genomen</l>
<l>Ocht hi hier binnen es comen vort."</l>
<l>Alse Gaheret dat hadde gehort,</l>
<l n="9425">Die aldaer bider vrouwen sat,</l>
<l>Hi woude antworden op dat;</l>
<l>Maer dat hem die vrouwe gaf teken</l>
<l>Dat hi niet en soude spreken.</l>
<l>Doe sprac hem die vrouwe toe,</l>
<l n="9430">Si mochtent alle horen diere waren doe:</l>
<l>"Die ridder en es hier binnen niet nu,</l>
<l>Maer hi was hier gisteren, dat seggic u,</l>
<l>Ende hi seide mi van desen</l>
<l>Daer gi af spreect: hi soude wesen</l>
<l n="9435">Opten dach vanden campe gereet</l>
<l>Te provene alst daertoe steet,</l>
<l>Dat gi der joncfrouwen lant qualike</l>
<l>Hout ende ongetrouwelike."</l>
<l>Gindan antworde: "Moge hi</l>
<l n="9440">Dese dinc geproven op mi</l>
<l>Alse gi segt, ic en begeere</l>
<l>Geen lant te houdene vort mere."</l>
<l>Gindan es uten hove gegaen,</l>
<l>Ende ginc in ene herberge saen,</l>
<l n="9445">Ende dreef dien nacht grote feeste daer.</l>
<l>Opten andren dach daer naer</l>
<l>Alse hi messe hadde gehort</l>
<l>Wapende hi hen, ende quam vort</l>
<l>Herde wel gewapent, des geloeft,</l>
<l n="9450">Sonder dat hi genen helm hadde op thoeft,</l>
<l>Die een ridder van sinen magen</l>
<l>Int hof met hem brochte gedragen.</l>
<l>Hi quam int paleys ende ginc tien tiden</l>
<l>Metten sinen sitten an dene side.</l>
<l n="9455">An dander side was geseten</l>
<l>Gaheret, dat suldi weten.</l>
<l>Die joncfrouwe sat bi sire side,</l>
<l>Daer hi omme soude vechten tien tide.</l>
<l>Alse die ridders geseten waren</l>
<l n="9460">Die vrouwe dede comen sonder sparen</l>
<l>Die ridders al gewapent vort.</l>
<l>Si sprac tote Gindan: "Nu hort,</l>
<l>Siet hier ene joncfrouwe, die vor mi</l>
<l>Saren quam claegen dat gi</l>
<l n="9465">Hare lant hare met crachten naemt.</l>
<l>Gi seit alse gi vor mi quaemt</l>
<l>Gine hads niet gedaen,</l>
<l>Want tlant dat gi hadt, sonder waen,</l>
<l>Hadde [u] gegeven hare vader</l>
<l n="9470">Alse hi starf; ende dit algader</l>
<l>Boedi te provene, quame enich man,</l>
<l>Die dit dorste wederseggen dan.</l>
<l>Alse dit die joncfrouwe hadde gehort</l>
<l>Si nam .xl. dage vorst vort,</l>
<l n="9475">Ende si geloefde dat si soude</l>
<l>Bringen enichgen man, die woude</l>
<l>Hare bescermen jegen u.</l>
<l>Het es die .xl.ste dach nu</l>
<l>Ende si heeft hier haren ridder bracht;</l>
<l n="9480">Siet wat gi te done hebt geacht.</l>
<l>Hi wilse bescermen, sijt seker das,</l>
<l>Dat u dat lant noit gegeven en was</l>
<l>Van haren vader noch van andren man."</l>
<l>Daer toe antworde Gindan:</l>
<l n="9485">"Ic bem al gereet dat ic proven sal."</l>
<l>"Ende ic wederseggene al,"</l>
<l>Sprac Gaheret, "in waren dingen."</l>
<l>Men dede die helichgen bringen:</l>
<l>Aldaer swoer Gindan tier stede,</l>
<l n="9490">So help hem God ende alle die helegen mede</l>
<l>Dat hem hadde der joncfrouwen vader</l>
<l>Dat lant gegeven algader,</l>
<l>Dattie joncfrouwe calengierde doe.</l>
<l>Gaheret seide thant daer toe,</l>
<l n="9495">So help hem God ende alle die helegen mede,</l>
<l>Dat hi hem daer verswoer tier stede</l>
<l>Met eede, die hi daer hadde gedaen.</l>
<l>Hi seide hi soude dat proven saen.</l>
<l>Daerna gingen si metter vart</l>
<l n="9500">Beide sitten op hare part,</l>
<l>Ende die vrouwe deedse thant</l>
<l>[Varen tote op dat sant,]</l>
<l>Alse die vergaderen souden dan.</l>
<l>Garehet sprac dus Gindan an:</l>
<l n="9505">"Ridder, liet di desen camp varen</l>
<l>Gi daedt alse die vroede, tuwaren,</l>
<l>Bedi die lieden gemeenlike</l>
<l>Doen verstaen sekerlike,</l>
<l>Dat gi in onrecht sijt van desen.</l>
<l n="9510">Gi sulter bi onteert wesen:</l>
<l>Hier bi soudic u raden te gevene</l>
<l>Der joncfrouwen haer lant binnen uwen levene."</l>
<l>Hi seide: "Dat ne mach niet gescien."</l>
<l>Gaheret seide tote hem: "Nadien</l>
<l n="9515">Dat gi u dus vaste hout in desen</l>
<l>Sone mager en geen pays wesen."</l>
<l>Dus duerde die camp al in een</l>
<l>Toten middage tusscen hen tween,</l>
<l>Dat si moesten met crachten bede</l>
<l n="9520">Op houden ende rusten mede</l>
<l>Om weder te gecrigene doe</l>
<l>Haren adem. Si waren beide soe</l>
<l>Vermoyt, si mochten cume staen,</l>
<l>Ende elc van hen beiden, sonder waen,</l>
<l n="9525">Hadde vele gebloet tien stonden:</l>
<l>Die gene diere hadde minst wonden</l>
<l>Hadder viere ocht mere.</l>
<l>Te middage, als die sonne sere</l>
<l>Heet was, ende si genoech gerust waren,</l>
<l n="9530">Spranc Gaheret op sonder sparen</l>
<l>Om den strijt weder te beginnen.</l>
<l>Hem verdroet in sinen sinne</l>
<l>Dattie strijt geduerde so lanc.</l>
<l>Hi maecte der wart sinen ganc,</l>
<l n="9535">Daer Gindan was, ende ginc op hem slaen.</l>
<l>Gindan warp den scilt jegen saen.</l>
<l>Die scilt spleet vanden slaegen doe,</l>
<l>Ende Gaherets swert brac altoe</l>
<l>Ende es inden scilt stekende bleven</l>
<l n="9540">Vanden slaegen die hem was gegeven;</l>
<l>Ende die hulte bleef in die hant.</l>
<l>Gaheret wart te mayert thant,</l>
<l>Ende Gindan an dander side</l>
<l>Was van desen herde blide,</l>
<l n="9545">Alse die wel waende verwinnen doe.</l>
<l>Hi sprac dus Gaherette toe:</l>
<l>"Ridder, gi siet wel hoet es met u:</l>
<l>Het ware scade slogic u doet nu</l>
<l>Al bem ic boven vanden stride.</l>
<l n="9550">Mijn raet es, dat gi nu te tide</l>
<l>Verwonnen liet, ende ic sal</l>
<l>Wel uwen pays maken al</l>
<l>Jegen mire vrouwen, sonder waen,</l>
<l>Dat sult quite henen gaen."</l>
<l n="9555">Gaheret antworde: "Doet mi</l>
<l><edition n="65"/>Dat archste dat gi moeget, bedi</l>
<l>Ic bem die ghone die van u niet</l>
<l>Verwonnen mach worden, wat soes gesciet."</l>
<l>"Neen" antworde Gindan mettien,</l>
<l n="9560">"Dat suldi cortelike sien."</l>
<l>Hi liep hem op metten zwerde sware.</l>
<l>Gaheret trac hem so nare,</l>
<l>Datten Gindan met vollen arme sloech</l>
<l>Opten scilt, dat hem tsweert ontvloech.</l>
<l n="9565">Ende Gaheret nam metter vart,</l>
<l>Alse dies te done hadde, tswart.</l>
<l>Ende alse Gindan dat hadde versien</l>
<l>Hi wart sere tongemake vandien,</l>
<l>Hi sach wel hi moeste laeten tleven</l>
<l n="9570">Och hi moeste hem op geven,</l>
<l>Dat hi niet te done ne pensede, sonder waen,</l>
<l>Hine soude hem eer doet laeten slaen;</l>
<l>Ende men en mochte in gere manieren</l>
<l>Gerehande doet visieren</l>
<l n="9575">Hine hadse liever an te gane</l>
<l>Dan te sijns viants genaden te stane</l>
<l>Mettien hi te watre wart liep,</l>
<l>Dat sere groet was ende diep,</l>
<l>Ende sprac dus Gaherette an:</l>
<l n="9580">"Ocht gi wilt, volget mi dan,"</l>
<l>Ende spranc int water, daer hi nemmermere</l>
<l>Uut ne quam, hine was doet ere.</l>
<l>Ende die optie riviere waeren</l>
<l>Quamen om Gaherette gevaren.</l>
<l n="9585">Ende alse Gaheret vernam</l>
<l>Dat hi vor die vrouwe quam</l>
<l>Hi seide: "Vrouwe, wat dunct u,</l>
<l>Hebbic gedaen dat ic sculdich was nu</l>
<l>Om te quitene dese joncfrouwe?"</l>
<l n="9590">So seide: "Here, bi mire trouwe,</l>
<l>Gi hebt u wel gequijt hier af.</l>
<l>God danc, die u te verwinnen gaf."</l>
<l>Hi seide: "Nu draeget hare dat lant</l>
<l>Dat si u eyschede, vrouwe, in hant."</l>
<l n="9595">Die vrouwe deedt, ende daer nare</l>
<l>Viel si hare ten voeten ende dankets hare.</l>
<l>Die joncfrouwe leidde metter vaert</l>
<l>Gaherette te haeren castele waert,</l>
<l>Ende dedene ontwapennen na dien</l>
<l n="9600">Ende sine wonden wel besien,</l>
<l>Ende sulke ware nemen das,</l>
<l>Dat hi binnen .iij. daegen genesen was.</l>
<l>Hi nam orlof doe an hare,</l>
<l>Diene gerne hadde behouden dare.</l>
<l n="9605">Als sine niet behouden en mochte</l>
<l>Met haerre beden, si quam ende brochte</l>
<l>Hem een swert vor tsijn, tier tijt,</l>
<l>Dat hi ontwee sloech inden strijt.</l>
<l>Hi naemt ende dankets hare,</l>
<l n="9610">Ende hi porrede daer nare.</l>
<l>Die joncfrouwe gebrochtene doe,</l>
<l>Entie vrouwe van Rostoc toe,</l>
<l>Tote enen bossche, daer si scieden.</l>
<l>Ende als hi sciet van hen lieden</l>
<l n="9615">Sprac die vrouwe van Rostoc: "Here,</l>
<l>Ic bidde u, dat gi groet sere</l>
<l>Van minen halven, ende laetes niet,</l>
<l>Minen here Waleweine als gine siet."</l>
<l>Ende Gaheret antworde dat</l>
<l n="9620">Gerne doen soude dat si bat</l>
<l>Die vrouwe keerde tharen castele waert,</l>
<l>Ende Gaheret maecte sine vaert</l>
<l>Vort wart in die queste te hant.</l>
<l>Hi quam daer hi een pawelgoen vant.</l>
<l n="9625">Hi sach dat ene joncfrouwe sat</l>
<l>In dien pawelgoen, ende dat</l>
<l>Si hare in enen spegel besach.</l>
<l>Hi ontboet hare goeden dach.</l>
<l>Si kindene wel als sine horde,</l>
<l n="9630">Maer sine gaf hem gene worde.</l>
<l>Hi groette ander werven die joncfrouwe.</l>
<l>Si seide: "Ridder, bi mire trouwe,</l>
<l>Gi hebt mi over niet gegroet nu.</l>
<l>Ic ne ben niet sculdich antwordene u</l>
<l n="9635">Noch gene joncfrouwe." Doe seide hi:</l>
<l>"Ay lieve joncfrouwe, segt mi waer bi?"</l>
<l>Si seide: "Want gi nu ter tijt</l>
<l>Niet dorper en mocht sijn dan gi sijt."</l>
<l>"Hebbic dan dorpernie gedaen?"</l>
<l n="9640">Seide hi; ende si antworde saen:</l>
<l>"Mach ridder tenichger stede</l>
<l>Doen enichge meerre dorperhede</l>
<l>Dan ere joncfrouwen falgieren bi node?"</l>
<l>Hi seide; "Joncfrouwe, neent, bi Gode."</l>
<l n="9645">"So mogedi wel seggen nu ter tijt</l>
<l>Dat gi quaet ende dorper sijt,</l>
<l>Nadien dat gi niet ne wart so coene</l>
<l>Gine faelgiret hulpe te doene</l>
<l>Eergistren ere joncfrouwen,</l>
<l n="9650">Die gi vor u oegen saeget blouwen</l>
<l>Drie ridders, diese leidden doe;</l>
<l>Ende dese sloegen emmertoe.</l>
<l>Ende nadien gise liet</l>
<l>Te bescuddene men es u niet</l>
<l n="9655">Sculdich te houdene vort mere</l>
<l>Over riddre in genen kere.</l>
<l>Ic hebbe u ontect nu</l>
<l>Waer bi ic over dorper houde u;</l>
<l>Ende dat gi boven allen mannen quaet sijt</l>
<l n="9660">Dat sal ic proven nu ter tijt.</l>
<l>Nu segt mi mach meere quaethede</l>
<l>Ridder doen ter enichger stede</l>
<l>Dan sinen broeders laeten wesen</l>
<l>In vangnessen? Ic segge bi desen</l>
<l n="9665">Dat gi quaet sijt, ende nieman so quaet,</l>
<l>Dat gi u broedere liggen laet</l>
<l>In vangnessen, al daer hebbesi</l>
<l>.ij. maenden gelegen ende ghi</l>
<l>Ne pinet u noit te done</l>
<l n="9670">U broedere uten prisone.</l>
<l>Hierbi seggic dat gi sijt</l>
<l>Die quaetste ridder die leeft nu ter tijt."</l>
<l>Hi sprac: "Joncfrouwe, gedoeget u</l>
<l>Dat ic een lettel antworde nu?"</l>
<l n="9675">"Nu segt dan," antworde si.</l>
<l>Hi seide: "Joncfrouwe, het was alse gi</l>
<l>Segt vander joncfrouwe;</l>
<l>Maer daer was, bi mire trouwe,</l>
<l>Een ridder vander tafelronde,</l>
<l n="9680">Die hadde ter selver stonde</l>
<l>Also groeten noet hulpe als si,</l>
<l>So dat ic emmer hem moeste staen bi</l>
<l>Ende hem bescermen sonder sparen</l>
<l>Ende die joncfrouwe laeten varen;</l>
<l n="9685">Bedi haddic anders gedaen</l>
<l>Ic hadde mi versworen, sonder waen;</l>
<l>Bedi die vander tafelronden</l>
<l>Sijn gebonden tallen stonden</l>
<l>Bi haren eede dat elc moet wesen</l>
<l n="9690">In anders hulpe in allen vresen.</l>
<l>Ende van mine broedere, die sijn nu</l>
<l>In vangnessen, seggic u,</l>
<l>Ne wistic niet vor heden den dach,</l>
<l>Want icse in .ij. maenden ne sach.</l>
<l n="9695">Ic bidde u om Goede onsen here,</l>
<l>Ende u ridder te sine vort mere,</l>
<l>Dat gi mi wilt nu doen verstaen</l>
<l>Welc van minen broeders nu sijn gevaen</l>
<l>Ende waer hare vangnesse si;</l>
<l n="9700">Daer mede mogedi liever doen mi</l>
<l>Dan gi mi gaeft in mine hant</l>
<l>Den besten casteel die es int lant."</l>
<l>Si seide: "Ic sal u vroet maken des:</l>
<l>Deen es Acgravein, dander Gurrees;</l>
<l n="9705">Ende die beste ridder van desen lande</l>
<l><edition n="66"/>Houtse gevaen in sinen hande.</l>
<l>Ende wildi sinen name weten,</l>
<l>Hi es Sornahan geheten</l>
<l>Vanden nuwen castele; ende hi</l>
<l n="9710">Houtse in enen casteel hier bi</l>
<l>Ende heet der Keytiven Kasteel."</l>
<l>"Ay joncfrouwe, berecht mi een deel,</l>
<l>Ocht gijt weet, van ere dinc,</l>
<l>In wat manieren hise vinc."</l>
<l n="9715">"Ic weet wel," antworde si.</l>
<l>Si vertellet hem, dat hi</l>
<l>Wiste hoe di saken hadden gewesen,</l>
<l>Also alse gi voren horet lesen.</l>
<l>Hi seide: "Gi hebt groet recht daer an,</l>
<l n="9720">Dat gine hout over goeden man,</l>
<l>Want hi eist sekerlike bider dinc</l>
<l>Dat hi sulke twee ridders vinc</l>
<l>Als mine .ij. broeders sijn.</l>
<l>Ic sal riden sonder fijn</l>
<l n="9725">Ende niet rusten vordien dach</l>
<l>Dat ic daer sijn comen mach.</l>
<l>Wijst mi die stat, dies biddic u,</l>
<l>Daer si in vangnessen liggen nu."</l>
<l>Si wijsdem enen wech also houde,</l>
<l n="9730">Diene toter stat leiden soude.</l>
<l>Hi bevalse Goede metter vart,</l>
<l>Ende voer thant der wart.</l>
<l>Als hi der stat naken began</l>
<l>Vant hi die lettren, die Sornahan</l>
<l n="9735">Alsmen opwart soude gaen</l>
<l>Ten castele hadde gedaen staen.</l>
<l>Het dochtem sijn grote hovarde,</l>
<l>Ende hi hads sulke onwarde,</l>
<l>Dat hi den brief aftrac metter vart;</l>
<l n="9740">Ende hi voer daerna opwart.</l>
<l>Hi vant den naen, die mettien</l>
<l>Den horen blies dat hine hadde versien.</l>
<l>Doe vragedem Gaheret dies,</l>
<l>Bi wat redenen dat hi blies.</l>
<l n="9745">Hi antworde hem alse hi te voren</l>
<l>Den andren dede alse gi mocht horen.</l>
<l>Als hi boven quam vant hi al gereet</l>
<l>Sornahan, die na hem ontbeet.</l>
<l>Weet wel dat si hen niet ondergroetten,</l>
<l n="9750">Maer dat si hem ondermoetten</l>
<l>Met glavien, ende onderstaken</l>
<l>Dattie speren te stucken braken;</l>
<l>Ende si onderhorten hen te samen</l>
<l>Beide met scilden ende met lichamen,</l>
<l n="9755">Dat si beide vielen ter erde.</l>
<l>Ende si, die waren van groter werde</l>
<l>Ende van groter stoutheden,</l>
<l>Stonden op met haesticheden,</l>
<l>Ende si trocken beide hare swert.</l>
<l n="9760">Elc liep ten andren wart</l>
<l>Met so sware slagen ende steken,</l>
<l>Dattie helme moesten breken,</l>
<l>Ende hare halsberge faelgen,</l>
<l>So datter af vloegen die maelgen.</l>
<l n="9765">Si waren van so groter herten toe,</l>
<l>Dat elc bereidde andren soe,</l>
<l>Datter en geen was van hen beden</l>
<l>Hine hadde gebloet te diere steden:</l>
<l>Dat si beide waren sere</l>
<l n="9770">Gemoyt ende gepijnt vort mere,</l>
<l>Ende dat hare helme niet ne dochten</l>
<l>Dat si hen daer niet gehelpen en mochten.</l>
<l>Elc hadde andren so onder gedaen,</l>
<l>Sine mochten niet op hare voeten staen,</l>
<l n="9775">Ende vielen beide gader te neder,</l>
<l>Ende en mochte niet opstaen weder,</l>
<l>Si waren so onder bede</l>
<l>Ende so ademloes mede.</l>
<l>Gaheret lach boven dan,</l>
<l n="9780">Ende onder hem lach Sornahan.</l>
<l>So dat Gaheret een deel bequam</l>
<l>Ende sinen adem weder nam</l>
<l>Hi stont op vander erde</l>
<l>Ende bestont Sornahan metten swerde.</l>
<l n="9785">Hi trac hem den helm af</l>
<l>Ende waerpen en wech, ende hi gaf</l>
<l>Sornahan op thoeft eenen slach</l>
<l>Metten swerde dat hi lach,</l>
<l>Ende seide hi soudene doet slaen</l>
<l n="9790">Hine gave hem op gevaen.</l>
<l>Sornahan hief op dat hoeft mettien,</l>
<l>Ende als hi dat swert heeft gesien</l>
<l>Boven sinen hoefde getrect al bloet</l>
<l>Haddi vrese vander doet,</l>
<l n="9795">Alse die ongewapent was doe,</l>
<l>Ende sprac dus Gaherette toe:</l>
<l>"Ay ridder, ne neemt mi niet tleven,</l>
<l>Bedi ic wille mi opgeven."</l>
<l>Gaheret seide: "So moetti gaen</l>
<l n="9800">Daer ic u sal sinden saen."</l>
<l>Ende Sornahan sekerde hem al</l>
<l>Te done dat hi hem beval.</l>
<l>Doe quamen daer Sornahans cnapen toe,</l>
<l>Ende vrageden haren here doe</l>
<l n="9805">Wat hi woude hebben gedaen.</l>
<l>Hi seide: "Ic wille dat gi mi saen</l>
<l>Daer binnen draeget, ende mi uut doet</l>
<l>Al mine wapene metter spoet,</l>
<l>Ende dat gi desen ridder met u leet,</l>
<l n="9810">Ende dat gi hem eer hi van u sceedt</l>
<l>Doet al die ere die gi moeget,</l>
<l>Bedi in hem es grote doeget</l>
<l>Ende gine hebt genen betren gesien."</l>
<l>Si namen haren here mettien</l>
<l n="9815">Ende deden met hem also alse hi</l>
<l>Hem hadde bevolen. Doe quamen si</l>
<l>Te Gaherette ende leidene daer naer</l>
<l>Daer binnen, ende deden hem daer</l>
<l>So vele eren, dat hi van dien</l>
<l n="9820">Wonderde doe hijt hadde gesien</l>
<l>Als sine wapine uut waren gedaen</l>
<l>Quam hi tote Sornahanne gegaen</l>
<l>Ende seide: "Ic hebbe vernomen</l>
<l>Ene dinc, daer ic omme hier ben comen,</l>
<l n="9825">Dats dat gi hebt gevaen nu</l>
<l>.IJ. ridders, daer ic omme bidde u,</l>
<l>Dat gise vort doet bringen." Hi seide:</l>
<l>"Here ic saelt doen sonder beide</l>
<l>Nadat gijt wilt." Ende also houde</l>
<l n="9830">Beval hi datmense bringen soude.</l>
<l>Si waren thant uut gedaen.</l>
<l>Een cnape seide te hemlieden saen:</l>
<l>"Gi heren, u es wel gesciet nu,</l>
<l>Een wandelende ridder heeft u</l>
<l n="9835">Van uwer vangnessen gequijt,</l>
<l>Die ondergedaen heeft nu ter tijt</l>
<l>Met wapenen den genen die u ontfinc."</l>
<l>Si waren blide van dier dinc</l>
<l>Ende quamen in dat paleys nadien.</l>
<l n="9840">Alse Gaheret hadde versien</l>
<l>Hi liep sere te hem wart,</l>
<l>Ende elc cussede andren metter vart,</l>
<l>Ende vrageden met willen groet</l>
<l>Elc andren hoet met hem stoet.</l>
<l n="9845">Si vrageden Gaherette dar naer</l>
<l>Wat avonturen hem brachte daer.</l>
<l>Hi seide hine ware daer niet comen</l>
<l>Ne haddi dat niet vernomen</l>
<l>An ene joncfrouwe, sonder waen,</l>
<l n="9850">Dat si daer lagen gevaen.</l>
<l>Ende hem dochte, seidi na desen,</l>
<l>Dat si siec hadden gewesen.</l>
<l>Doe seiden si hem al openbaer</l>
<l>Hoe si gevangen waeren daer,</l>
<l n="9855">Ende hoe si doet waren bleven</l>
<l><edition n="67"/>Ne hadde hen die joncfrouwe niet gegeven</l>
<l>Vandaer binnen, die hen dede</l>
<l>So vele goets ende eeten mede,</l>
<l>"Wine mochten in genen kere</l>
<l n="9860">Hare gedanken nemmermere."</l>
<l>Gaheret seide: "Nu hebdi</l>
<l>Wel gevaren, dat dunket mi.</l>
<l>Nadien dat ic hebbe verstaen an u</l>
<l>Gine sijt niet wel genesen nu;</l>
<l n="9865">Gi moet hier daegen toter stonden</l>
<l>Dat genesen sijn uwe wonden."</l>
<l>Die .iij. gebroeder waren blide;</l>
<l>Ende Sornahan an dander side.</l>
<l>Alse hi wiste die waerheit das,</l>
<l n="9870">Dat Walewein hare broeder was</l>
<l>Hi was blider datten verwan</l>
<l>Gaheret dan een ander man</l>
<l>Hadde verwonnen. Daer naer</l>
<l>Sprac hi tote hen dus openbaer:</l>
<l n="9875">"Gi heren, ic bidde u dat gi</l>
<l>Uwen evlen moet vergeeft mi</l>
<l>Van dat ic u hebbe mesdaen;</l>
<l>Want ic ne wiste niet, sonder waen,</l>
<l>Dat gi mijns heren Waleweins broederen wart."</l>
<l n="9880">Ende si vergavent hem metter vart.</l>
<l>Dien nacht dreef men grote feeste daer,</l>
<l>Ende meerre hadde gedaen, maer</l>
<l>Dat Sornahan was mesmaect so onsochte</l>
<l>Dat hi cume spreken en mochte.</l>
<l n="9885">Opten andren dach stont op Sornahan</l>
<l>Met groten pinen. Als hi sach an</l>
<l>Agraveyne ende wart geware das,</l>
<l>Dat hi so wel genesen was</l>
<l>Van sinen wonden hem wonderde wat</l>
<l n="9890">Ersatren dat hi hadde gehat.</l>
<l>Agraveyn tellede hem na desen</l>
<l>Dat hi doet hadde gewesen</l>
<l>En hadde hem God niet te staeden gestaen,</l>
<l>Ende sijn nichte, die sonder waen</l>
<l n="9895">Sijns ontfarmde in sinen noet.</l>
<l>Sornahan loech ende seide al bloet:</l>
<l>"Sekerlike, die vander tafelronden</l>
<l>Sijn geluckiger tallen stonden</l>
<l>Dan enichge anders ridders sijn;</l>
<l n="9900">Want dat es die gelove mijn,</l>
<l>Waren si verslaegen, men soude vinden</l>
<l>Die hem haers souden onderwinden</l>
<l>Ende hem sulke hulpe geven,</l>
<l>Si soudense doen weder leven.</l>
<l n="9905">Agraveyn, dit seggic bi u;</l>
<l>Gi wart luttel beter dan doet nu,</l>
<l>Ende daertoe in sulc prisoen geleit,</l>
<l>Ine waende niet, in rechter waerheit,</l>
<l>Dat gi sout hebben geleeft .iij. dage;</l>
<l n="9910">Ende gi vont onder mine mage</l>
<l>Ende mine maisniede die ghone,</l>
<l>Die u genas inden prisone.</l>
<l>Dus dunke mi dat dus wel</l>
<l>Noit gevangen ridder gevel."</l>
<l n="9915">Alse dit die brodere hadden gehort</l>
<l>Si loegen alle om Sornahans wort.</l>
<l>Si bleven dus .viij. dage daer,</l>
<l>Ende genasen daer binnen so claer,</l>
<l>Dat si gaen mochten ende riden</l>
<l n="9920">Ende wapene draegen tien tiden.</l>
<l>Gaheret seide tote Sornahanne: "Tuwaren,</l>
<l>Gi moet ter vrouwen van Rostoc varen</l>
<l>Ende u hare levren gevaen</l>
<l>Van minen halven, ende doet verstaen</l>
<l n="9925">Dat ic mi van hare sere belove</l>
<l>Vander feesten, die si in haren hove</l>
<l>Mi dede als ic daer was.</l>
<l>Ic soude hare gerne danken das</l>
<l>Sagic stade ende tijt daer toe."</l>
<l n="9930">Sornahan antworde hem doe</l>
<l>Die boetscap soude wel sijn gedaen,</l>
<l>Ende hi wapende hem saen</l>
<l>Ende nam an die broderen orlof</l>
<l>Ende ruemde sijns selfs hof,</l>
<l n="9935">Ende voer te Rostocke wart.</l>
<l>Die .iij. broederen maecten hare vart</l>
<l>Ende bevalen die joncfrouwe Goede,</l>
<l>Die Agraveine halp in sire node.</l>
<l>Ende vort an was die berch geheten</l>
<l n="9940">Agraveins berch, dat suldi weten,</l>
<l>Omdat doer hem af worden gedaen</l>
<l>Die quade costumen diere hadden gestaen,</l>
<l>Daer alle die ghene blide af waren</l>
<l>Die daer of horden niemaren.</l>
<l n="9945">Alse die .iij. broeders daren scieden</l>
<l>Reden si te gader onder hen lieden,</l>
<l>Ende droegen over een, dat si niet</l>
<l>Sceden en souden sine souden eer iet</l>
<l>Avonturen hebben vonden.</l>
<l n="9950">Si reden dat si quamen tien stonden</l>
<l>Tere heremitagen, daer si</l>
<l>Luttel gewaecs hadden, bedi</l>
<l>Daer was luttel tetene binnen.</l>
<l>Smorgens als si den dach kinnen</l>
<l n="9955">Horden si messe metter vart</l>
<l>Ende setten hen ten wege wart.</l>
<l>Si laegen dien nacht daer an</l>
<l>Met enen groten riken man,</l>
<l>Diese wel ontfinc, tuwaren,</l>
<l n="9960">Als hi wist wi si waren.</l>
<l>Na etene leiddese hare wart</l>
<l>In enen sconen boengart;</l>
<l>Daer saeten si op tgras onder hen .iiij.</l>
<l>Die wart vrageden in wat manieren</l>
<l n="9965">Si daer waren comen ende hoe,</l>
<l>Ende wat avonturen si sochten doe.</l>
<l>Si antworden: "Here, wi varen</l>
<l>Om te wetene vraye niemaren</l>
<l>Van Lancelote van Lac, daer wi</l>
<l n="9970">Af hebben gehort dat hi doet si."</l>
<l>Hi seide: "God bescermene vander doet;</l>
<l>Het ware scade alte groet;</l>
<l>Het ne bleve in erderike</l>
<l>En geen ridder sijns gelike.</l>
<l n="9975">Ic ne rade u niet te houdene vort ane</l>
<l>Dien wech dien gi hebt bestaen te gane."</l>
<l>Gaheret antworde hem: "Waerbi?"</l>
<l>"Ic saelt u seggen," antworde hi.</l>
<l>"Hier in dit lant sijn swaere veten</l>
<l n="9980">Gine hebt gene swaerre geweten,</l>
<l>Ende het sijn na mage algader,</l>
<l>Want het sijn kinder ende vader.</l>
<l>Ic sal u seggen waer af het began:</l>
<l>In dat lant es een groet rike man,</l>
<l n="9985">Hi es here over dit lant,</l>
<l>Ende es die hertoge Cales genant.</l>
<l>Hi heeft .vi. sonen, dat suldi weten,</l>
<l>Die wert ende vromich sijn geheten.</l>
<l>Soe dattie hertoge hadde ene</l>
<l n="9990">Dochter te huwene ende el negene,</l>
<l>Die hi gaf te wive enen hogen man,</l>
<l>Die an sijn lant machierde dan.</l>
<l>Alse si in die kerke was, ende haer vader</l>
<l>Die helecht van sinen lande algader</l>
<l n="9995">Hare woude draegen in handen</l>
<l>Quamen sine .vi. sonen thanden</l>
<l>Ende seiden, watso haers gesciet,</l>
<l>Sine lieten hem onterven niet</l>
<l>Om genen minsche die geboren ware.</l>
<l>10000 Hare vader seide doer hare:</l>
<l>"Ne magic niet dat mi behaget</l>
<l>Metten lande, dat ic hebbe bejaeget</l>
<l>Met mire cracht?... En trouwen ic sal</l>
<l>Daer mede doen minen wille al;</l>
<l>10005 Ende omdat gire nu toe sprekende sijt</l>
<l><edition n="68"/>Gevic op den ridder nu ter tijt,</l>
<l>Die mine dochter te wive hebben sal,</l>
<l>Na minen live mijn lant al.</l>
<l>Ochte gi lant wilt hebben, sonder waen,</l>
<l>10010 Bejaget als ic hebbe gedaen;</l>
<l>Vanden minen en wert u groet no clene."</l>
<l>Doe seiden die broedere algemene:</l>
<l>Ontfinge die riddre gichte dare</l>
<l>Van den lande, dat met rechte hare</l>
<l>10015 Soude sijn, dat hi bi desen</l>
<l>Seker te stervene mochte wesen.</l>
<l>Doe droech die vader al sijn lant</l>
<l>Sire dochter sonder letten in hant.</l>
<l>Die ridder trouwedse ende also houde</l>
<l>10020 Als hise thuuswart voren soude</l>
<l>Die .vi. broedere hadde gelegen</l>
<l>In enen bosch, quamen hem jegen,</l>
<l>Ende sloegen dien ridder doet</l>
<l>Ende aldat met hem was cleine ende groet;</l>
<l>10025 Ende oec was aldaer ter stede</l>
<l>Die bruet doet geslaegen mede,</l>
<l>Die haer suster was, sonder waen.</l>
<l>Ende alsi dat hadden verstaen</l>
<l>Voeren si in die castele haers vader,</l>
<l>10030 Ende toegense te hen wart allegader,</l>
<l>Ende setten daer in lieden doe,</l>
<l>Daer si hem wel betrouweden toe.</l>
<l>So ontboden serjante daer naer</l>
<l>Om haeren vader torlogene daer,</l>
<l>10035 Ende hebben georloget dat en can</l>
<l>Den pays gemaken en geen man.</l>
<l>Si hebben verloren nu te tide</l>
<l>Vele an dene ende an dander side."</l>
<l>Gaheret seide: "Maect mi vroet des,</l>
<l>10040 Welke pertie int donsienste es."</l>
<l>Hi seide dattie hertoge noch toe</l>
<l>In tonsienste was emmer toe,</l>
<l>Dat grote scade was; ende noch mere</l>
<l>Waest hem mesfallen sere,</l>
<l>10045 Want hi hadde onlanc daer te voren</l>
<l>Enen sinen broeder verloren</l>
<l>In enen strijt, daer si vergadert waren,</l>
<l>Die goet ridder was, tuwaren,</l>
<l>Ende daer hi af hadde hulpe groet,</l>
<l>10050 Sine kindren sloegene doet.</l>
<l>Gaheret seide dat scade was</l>
<l>Van des hertogen verliese, dor das,</l>
<l>Dat hi goet was ende melde mede,</l>
<l>Ende hi hadde te sulker stede</l>
<l>10055 Gesien dat menne prijsde sere</l>
<l>Van ridderscape, en hem sprac ere,</l>
<l>"Ende quam ic daer, Godweet,</l>
<l>Ic soude hem willen helpen gereet."</l>
<l>Hier mede lieten si de talen staen</l>
<l>10060 Ende si gingen hen rusten saen.</l>
<l>Opten andren dach also saen</l>
<l>Alse die broederen op waren gestaen</l>
<l>Wapenden si hen metter vart.</l>
<l>Gaheret vragede dus den wart:</l>
<l>10065 "Ocht ic den hertoge sien woude</l>
<l>Wijst mi waer icken vinden soude."</l>
<l>Hi wijsdem enen pat ter vart</l>
<l>Hoe hi mochte riden der wart,</l>
<l>Daer die hertoge meest plach te sine</l>
<l>10070 In rouwen ende in groter pine.</l>
<l>"Ic segt u," sprac hi, "sekerleke,</l>
<l>Het en es niet .i. dach in die weke</l>
<l>Hine es geasselgiert sere</l>
<l>Van sinen kinderen enewaerf ofte mere.</l>
<l>10075 Si riden met groten geselscape,</l>
<l>Dat si hebben van ridderscape;</l>
<l>Ende die goede man, die hertoge,</l>
<l>Heeft so vele verloren int torloge,</l>
<l>Dat hem wel na sijn, sonder waen,</l>
<l>10080 Al sine lieden af gegaen,</l>
<l>So dat hi maer een lettel liede</l>
<l>Met hem en hout, met cleinre maisniede.</l>
<l>Ende hi es sere gescoffiert omdat</l>
<l>Hem sine kindre al sinen scat</l>
<l>10085 Hebben genomen ende geroeft."</l>
<l>Dese .iij. brodere, des geloeft,</l>
<l>Namen orlof ende scieden van dane,</l>
<l>Ende begonsten dien wech te gane,</l>
<l>Die hem hadde gewijst hare wart.</l>
<l>10090 Sine vonden nieman in hare vart</l>
<l>Eer si tenen gewade quamen,</l>
<l>Daer si .ij. ridders vernamen</l>
<l>Wel gewapent ende op geseten toe,</l>
<l>Die dat gewat wachten doe,</l>
<l>10095 Ende riepen optie gebrodere mettien</l>
<l>Dat sise derwart comen sien,</l>
<l>Dat si souden wederkeren</l>
<l>Het ne ware dat si wouden joesteren,</l>
<l>Anders ne mochten si niet liden.</l>
<l>10100 Gaheret dede sine broeders ontbiden</l>
<l>Ende seide hine ware in gere wijs</l>
<l>Werdich dat men hem gave prijs</l>
<l>Hine daede int water met allen</l>
<l>Den enen van den .ij ridders vallen.</l>
<l>10105 Hi noepte metten sporen tpart</l>
<l>Ende reet te hen lieden wart</l>
<l>Dat hi den irsten stac so wel,</l>
<l>Dien hi gemoette, dat hi vel</l>
<l>Al metten perde in dat gewat,</l>
<l>10110 Ende hi ware verdronken in dat,</l>
<l>Om dat hi was gewapent swaer</l>
<l>Ende dat gewat diepe was daer</l>
<l>En hadde geweest een boem, die stont</l>
<l>Int water, daer hi hem ane helt tier stont</l>
<l>10115 Daer hi vander doet bescudt wart.</l>
<l>Doe liet hi lopen ten andren wart,</l>
<l>Ende staken so van den perde</l>
<l>Dat sijn hoeft irst quam ter erde;</l>
<l>Ende hi leet over ende sach</l>
<l>10120 Den andren ridder daer hi lach</l>
<l>Ende baedde in dat gewat.</l>
<l>Doe begonsti lachen omdat.</l>
<l>Die .iij. broederen reden</l>
<l>So verre, dat si quamen ter steden</l>
<l>10125 Daer die hertoge was doe.</l>
<l>Die porte was besloten toe,</l>
<l>Want sine waren in genen tide</l>
<l>Daer binnen versekert van stride.</l>
<l>Ende alse die scotters dit saegen,</l>
<l>10130 Die boven ten cantelen laegen,</l>
<l>Si riepen op die .iij. heren</l>
<l>Dat si weder souden keren,</l>
<l>Ende seiden: "Gine sijt vanden onsen niet,</l>
<l>Wi sullen u doeden gine vliet."</l>
<l>10135 Gaheret stac af den helm doe,</l>
<l>Ende sprac aldus den genen toe:</l>
<l>"Wine sijn niet van uwen vianden</l>
<l>Ende wi comen uwes vanden,</l>
<l>Ende willen u te staeden staen;</l>
<l>10140 Doet ons den hertoge spreken saen."</l>
<l>Daer ginc een om den hertoge thant,</l>
<l>Dien hi in ene camere vant,</l>
<l>Ende dede vermaken sine wonden,</l>
<l>Die hi hadde ontfaen vor die stonden,</l>
<l>10145 Daer hi vacht jegen sine kinder.</l>
<l>Die bode sprac tote hem ginder:</l>
<l>"Here, hier buten houden .iij. ridders nu,</l>
<l>Die begeeren te sprekene u."</l>
<l>Die hertoge seide na desen:</l>
<l>10150 "Ay God, here, mochten si iet wesen</l>
<l>Vanden ridders vander tafelronden,</l>
<l>Die Lancelote soeken nu ten stonden.</l>
<l>Waeren sijt ende wouden si hulpen mi</l>
<l>Ic soude noch wanen daerbi</l>
<l>10155 Mijn orloge ten ende bringen</l>
<l><edition n="69"/>Ende mine kindren daertoe dwingen,</l>
<l>Die mi willen onterven, dat si souden</l>
<l>Hem selven over sot houden."</l>
<l>Ende ginc toten ridders na dien.</l>
<l>10160 Gaheret hadden dicken gesien;</l>
<l>Hi seide: "Here, siet hier .iij. ridders nu,</l>
<l>Die hier comen sijn tote u,</l>
<l>Die vremde ridders sijn, ende wi</l>
<l>Souden hier gerne bliven wouddi,</l>
<l>10165 Ende souden u gerne te staeden staen</l>
<l>In u orloge, sonder waen,</l>
<l>Wildi ons onthouden daer toe."</l>
<l>"Lieve heren," sprac die hertoge doe,</l>
<l>"Gi ende die met u sijn dunken mi</l>
<l>10170 Werde ridders wesen ende vri</l>
<l>Op avonture, ende van meerre machte</l>
<l>Dan ic ben, ende van meerren geslachte,</l>
<l>Ende hebt u lijf geleit ende uwe saken</l>
<l>In weelden ende in groten gemaken.</l>
<l>10175 Bi desen seggic u dat gi</l>
<l>Hier niet en ducht, ende bedi</l>
<l>Waerdi hier met ons, dat suldi weten,</l>
<l>Gi moest ontidelike eten</l>
<l>Ende luttel, ende gi moest tote desen</l>
<l>10180 Menich werven gewapent wesen</l>
<l>Als te rustene ware tijt,</l>
<l>Die tote nu sachte gehouden sijt.</l>
<l>Bedi es mijn raet dat gi</l>
<l>Weder keert algader, bedi</l>
<l>10185 Gi sout moeten doegen pine</l>
<l>Ende ongemac met ons te sine."</l>
<l>Gaheret seide: "Wie hebben wel beide</l>
<l>Geleert pine [ende] moylicheide</l>
<l>Te menegen tiden gedoegen,</l>
<l>10190 Bedi wie hebbens lange geploegen.</l>
<l>Weet wel, hine es goet man niet,</l>
<l>Die pine te gedogene vliet,</l>
<l>Daer hi met mach bejagen ere."</l>
<l>Doe seide die hertoge: "Here,</l>
<l>10195 Ic sal die porte ontdoen, wildi</l>
<l>Ende hier binnen onthouden met mi:</l>
<l>Ende als sulc als ic hebben sal</l>
<l>Hier binnen suldi hebben al;</l>
<l>Ende en laet u niet sijn ongemoge</l>
<l>10200 Al en haddi niet al u gevoege."</l>
<l>Si seiden: "Neent, niet meer no min."</l>
<l>Hi ondede die porte ende lietse in</l>
<l>Ende leidese int paleys, ende gaf hen dan</l>
<l>Lichte cledere te doene an.</l>
<l>10205 Hi sprac tote sinen lieden: "Ic bidde u</l>
<l>Dat gi dese ridders eert nu.</l>
<l>Si sijn goede ridders na minen wane."</l>
<l>Die hertoge vragede hen wane</l>
<l>Waren. Gaheret antworde toe,</l>
<l>10210 Alse die niet bekent sijn woude doe:</l>
<l>"Wie sijn van vremden lande alle drie."</l>
<l>Die hertoge seide: "Gi dunct mie</l>
<l>Alle .iij. gebrodere wesen.</l>
<l>Nu ne heelt mi niet van desen,</l>
<l>10215 Ic bids u, ocht gi gebrodere sijt."</l>
<l>Gaheret antworde hem tier tijt:</l>
<l>"Ja wi, gebroedere sijn wi;</l>
<l>Ende wie bidden u, here, dat gi</l>
<l>Ons vortwart meer verdraget,</l>
<l>10220 Dat gi om onse wesen niet meer ne vraget;</l>
<l>Gi sullet tijt genoech weten, here."</l>
<l>Hi seide: "Ic ne spreecs niet mere."</l>
<l>Savonts alster maeltijt quam,</l>
<l>Om dattie hertoge vernam</l>
<l>10225 Ende hi wel wart geware das,</l>
<l>Dat Gaheret meest geheert was</l>
<l>Van sinen broederen dedi hem ere,</l>
<l>Ende deden sitten eere</l>
<l>Ter taflen dan hi selve sat,</l>
<l>10230 Ende pensede in sinen sinne dat,</l>
<l>Dat hi was van groten doene</l>
<l>Ende een vroem ridder ende .i. coene.</l>
<l>Des ander dages als si hadden gehort</l>
<l>Messe quamen si alle vort</l>
<l>10235 Ende sagen dattie ridders al dare</l>
<l>Hem wapenden harentare.</l>
<l>Si vrageden den hertoge na dien</l>
<l>Dat si dat wapenen hadden versien</l>
<l>Waeromme si hem wapenden doe.</l>
<l>10240 Die hertoge antworde daer toe:</l>
<l>"Si hebben groet recht daer an, dat si</l>
<l>Hem wapennen, bedi</l>
<l>Si sullen eer morgen none</l>
<l>Der wapene wel hebben te done.</l>
<l>10245 Gi sult cortelike hier sien ter stede</l>
<l>Mire kinder grote verweinthede,</l>
<l>Die met groten geselscape</l>
<l>Comen sullen van ridderscape."</l>
<l>Gaheret seide: "Mijn raet es dan</l>
<l>10250 Dat wi onse wapine doen an</l>
<l>Ende wi jegen hen uut varen, bedi</l>
<l>Laeten wi ons asselgieren eer wi</l>
<l>Uut varen wie sullens hebben scande."</l>
<l>Die hertoge seide thanden:</l>
<l>10255 "Int wel ontbeiden ne sie ic, here,</l>
<l>Gene sotheit, maer int haesten sere:</l>
<l>Ende int sottelike uutvaren</l>
<l>Ne sie ic niet daer en mach tuwaren</l>
<l>Ongeval af comen ende vresen;</l>
<l>10260 Ende ic rade wel bi desen</l>
<l>Dat gi blijft in payse tote dien</l>
<l>Dat gi noet van porne sult sien.</l>
<l>Gi sijt .iij. broedere, daertoe siedi</l>
<l>Sulke ridders, dat dinket mi,</l>
<l>10265 Alse die andre sullen sijn moede</l>
<l>Dat gi sult moegen bi ure hoede</l>
<l>Te rechte een groet here scoffieren</l>
<l>Daer gi op wilt, in allen manieren;</l>
<l>Ende omdat ic wille dat in u .iij. si</l>
<l>10270 Al mijn bescudt ne willic niet dat gi</l>
<l>Port, gine sijt wel gerust ter curen;</l>
<l>Sine sullen vor u niet geduren."</l>
<l>Agraveyn antworde te dien:</l>
<l>"Dat ne mach niet gescien,</l>
<l>10275 Dat wi die achterste souden wesen.</l>
<l>Men mochte ons wel bi desen</l>
<l>Over gelovichge ridders houden,</l>
<l>Dat wi gerust comen souden</l>
<l>Op ridders, die bi hare vromichede</l>
<l>10280 Gepijnt souden sijn ende moede mede."</l>
<l>"Neen, broeder," sprac Gaheret doe,</l>
<l>"Hets quaet dat gi segt, verstaet hoe:</l>
<l>Die hertoge es so goet man, dat hi niet</l>
<l>Wille dat ons scande gesciet.</l>
<l>10285 Hier bi willic, nadien dat staet,</l>
<l>Dat wi hier af doen sinen raet."</l>
<l>Agraveyn sprac: "Gi sult doen van desen</l>
<l>Dat gi wilt gine laetet niet wesen</l>
<l>Doer mi, des ben ic wel vroet,</l>
<l>10290 Maer wat so gi hier toe doet,</l>
<l>Sijt hier letten, sijt uutvaren,</l>
<l>Ic ben die gone die sonder sparen</l>
<l>Uut sal vaeren int beginnen,</l>
<l>Ine weete hoe si joesteren connen."</l>
<l>10295 Gurrees hier toe antworde gaf:</l>
<l>"Broeder, gi sult uwen wille doen hier af;</l>
<l>Ic bem die niewerinc ne vare, ic ne sie</l>
<l>Gaheret minen broeder vor mie."</l>
<l>Binnen dat si waren in deser talen</l>
<l>10300 Horden si ropen achter zalen:</l>
<l>"Ten wapenen, ten wapennen dapperlike."</l>
<l>Die ridders quamen gemeenlike</l>
<l>Vor tpaleys al sonder sparen.</l>
<l>Daer ne dorste niemen uutvaren</l>
<l>10305 Sonder des hertogen geheet</l>
<l><edition n="70"/>Daer waren in corten tiden gereet,</l>
<l>Wel gewapent ende wel berect</l>
<l>Ende al met ysere bedect,</l>
<l>.cc. ridders, ende daer toe</l>
<l>10310 Zeilscotters, diere vele waren doe.</l>
<l>Die hertoge wapende hem daer naer</l>
<l>Ende .iiij. neven die hi hadde daer,</l>
<l>[Wapenden hen oec ginder,]</l>
<l>Die hadden geweest des hertogen kinder</l>
<l>10315 Die int achterste pongijs was bleven doet:</l>
<l>Si waren vrome ridders ende groet;</l>
<l>Ende die .iij. gebroeders waren mede</l>
<l>Wel gewapent daer ter stede.</l>
<l>Gaheret bat sere Agraveine</l>
<l>10320 Dat hi van hen niet ne sciede inden pleine.</l>
<l>Agraveyn seide, wat soes gesciet</l>
<l>Hine ontbeidde na dachterste niet.</l>
<l>"God geeft u te goede," sprac Gaheret,</l>
<l>"Ic vrese sere, bi mire wet,</l>
<l>10325 Dattie viande u sullen vaen."</l>
<l>Agravein sprac: "Laet dat sorgen staen:</l>
<l>Hare wille sal niet al gescien."</l>
<l>Die hertoge sciet sine lieden na dien,</l>
<l>Ende hi maecte .iiij. scaren,</l>
<l>10330 Daer in elke .xl. ridders waren;</l>
<l>Ende hi heeftse gegeven</l>
<l>Te hoedene sinen .iiij. neven;</l>
<l>Si waren lieden die leveden doe</l>
<l>Daer hi meest trouwe hadde toe.</l>
<l>10335 Ende seide hoe si hen souden houden</l>
<l>Ende hoe elc andren helpen souden</l>
<l>Als si saegen dats noet ware.</l>
<l>Ende hi coes .xl. ridders daer nare,</l>
<l>Daer meest trouwen toe hadde tien tiden,</l>
<l>10340 Ende deedse wesen teere siden</l>
<l>Een deel vanden andren versceden;</l>
<l>Ende dat si niet en porreden vander steden</l>
<l>Haddi hem bevolen, eer dat quame</l>
<l>Tote hen liden sijns selfs lichame.</l>
<l>10345 Daerna es hi te sinen neven gegaen,</l>
<l>Daer die een af hiet Cassibiliaen,</l>
<l>Die de joncste van sinen neven was,</l>
<l>Ende die ander hiet Abylas</l>
<l>Ende die derde Dyonele.</l>
<l>10350 Hi deedse varen uten castele:</l>
<l>Hi seide: "Ne mict niet op overdaeden,</l>
<l>Maer vart al bi steden</l>
<l>Jegen die vianden." Si seiden doe,</l>
<l>Dat si gerne souden doen also.</l>
<l>10355 Agravein was voren uutgevaren</l>
<l>Van sinen gesellen, sonder sparen</l>
<l>Om joesteren, ende hi sach dare</l>
<l>Ridders varen harentare,</l>
<l>Nu twee nu .iij. te samen</l>
<l>10360 Also alsi van allen siden quamen.</l>
<l>Ende die .vi. broeder, die waren</l>
<l>Stoute ridders, hadden .vi. scaren,</l>
<l>In elc waren .c. ridders dan,</l>
<l>Ende elc was van ere scare leitsman.</l>
<l>10365 Nochtan was hare drossate voren</l>
<l>Met .xl. ridders uutvercoren,</l>
<l>Die voren quam sere achemant,</l>
<l>Scilt anden hals, spere in die hant.</l>
<l>Alsen Agravein geware wart</l>
<l>10370 Hi nam .x. ridders metter vart,</l>
<l>Ende hi seide: "Volget mi"</l>
<l>"Wie sullent gerne doen," seiden si,</l>
<l>Ende hi liet lopen ten ridder wart</l>
<l>Die vor dander quam met groter vart,</l>
<l>10375 Die op Agraveine so stac,</l>
<l>Dat hi sijn spere op hem brac.</l>
<l>Ende Acgravein staken soe,</l>
<l>Dat hem niet mochte gehelpen doe</l>
<l>Scilt no halsberch, sonder waen,</l>
<l>10380 Hem ne moeste dorden buec gaen</l>
<l>Dat spere al metten ysere doe,</l>
<l>Ende hi viel ter erden gewont altoe,</l>
<l>So dat hi geen ersaters en hadde noet,</l>
<l>Want hi was luttel beter dan doet;</l>
<l>10385 Ende die gesellen die met hem waren</l>
<l>Velden elkerlic den haren.</l>
<l>Agravein trac sijn swert tien stonde,</l>
<l>Daer hi hem wel mede gehelpen conde,</l>
<l>Ende vacht an die rechte side,</l>
<l>10390 Ende andie slinke so tien tide,</l>
<l>Ende dede so vele bi sire vromichede,</l>
<l>Ende die .x. gesellen mede,</l>
<l>Dattie .xl., die daer waren</l>
<l>Uut comen tere scaren,</l>
<l>10395 Eer gescoffiert waren, sonder waen,</l>
<l>Eermen .ij. bogescoten verre mochte gaen.</l>
<l>Si setten hen ter vlucht daer,</l>
<l>Ende die andre volgeden hen naer</l>
<l>So sere, dat si hem, sonder faelge,</l>
<l>10400 Slaen deden in die irste bataelge,</l>
<l>Ende alse die vander bataelgen vernamen</l>
<l>Dats drossaten lieden gevlouwen quamen</l>
<l>Si vrageden wat si wouden doen</l>
<l>Dat si so haestelike vloen?</l>
<l>10405 Si seiden sine mochten niet das,</l>
<l>Bedi an dander side was</l>
<l>Een so goet riddre, sine hadden gescien</l>
<l>Genen van stoutheden gelijc dien,</l>
<l>Die haren drossate doet hadde, ende daer an</l>
<l>10410 Van sinen lieden meer dan .x. man.</l>
<l>Si dedense keren met haesten groet,</l>
<l>Ende seiden: "Heeft hi den drossate doet</l>
<l>Wi sullenne wreken, wat soes gesciet,</l>
<l>Eer avont coemt; wine laetens niet."</l>
<l>10415 Nadien porrede uut, sonder faelge,</l>
<l>Van der binnen dirste bataelge,</l>
<l>Ende vergaderden op die scare,</l>
<l>Die jegen hen quam van buten dare</l>
<l>Ende in die ene van dien .ij. scaren</l>
<l>10420 Waren meer lieden dan in dander waren.</l>
<l>Die .x. ne hadden niet moegen gestaen,</l>
<l>Ne hadde Agraveins doeget gedaen,</l>
<l>Die hen gaf herte ende coenhede,</l>
<l>Ende die bloede stout wesen dede.</l>
<l>10425 Bedi hi deedt so wel, tuwaren,</l>
<l>Dat sine viande gescoffiert waren</l>
<l>Bider doeget die ane hem allene lach.</l>
<l>Ende als des hertogen sone sach,</l>
<l>Die leitsman was vander irster bataelgen,</l>
<l>10430 Sine lieden bi hem so faelgen,</l>
<l>Hi pensede wel tier uren</l>
<l>Mochte die gene lange duren</l>
<l>Hem souder grote scade af gescien;</l>
<l>Ende hi riep tote hem mettien</l>
<l>10435 .x. van sinen mannen, ende seide daer naer:</l>
<l>"Siedi ghenen riddre daer?</l>
<l>Ine weet wie hi es, sonder waen,</l>
<l>Ende hi heeft ons groten scade gedaen.</l>
<l>Ic bidde u dat gi mi volget al,</l>
<l>10440 Want ic jegen hem joesteren sal;</l>
<l>Ende magicken af gesteken</l>
<l>Ons en sal niet moegen gebreken</l>
<l>Hine wart gevaen daer bi.</l>
<l>Ende gevalt dat hi afsteect mi</l>
<l>10445 Bevelickene so dat hi blijft gevangen</l>
<l>Ochte doet; mach hi ontgangen</l>
<l>Wine worden van hem niet gewroken."</l>
<l>Ende als hi dat hadde gesproken</l>
<l>Si seiden hi sout doen metter vart.</l>
<l>10450 Hi liet lopen te Agraveine wart,</l>
<l>Ende Agraveyn weder te hem wart doe;</l>
<l>Ende si onderstaken hem soe,</l>
<l>Dat si beide quamen te samen</l>
<l>Met scilden ende met lichamen,</l>
<l>10455 So dat geen van hen beiden en was</l>
<l><edition n="71"/>Hine te barenteerde hem das.</l>
<l>Ende dies hertogen sone viel neder</l>
<l>Dat hi en mochte niet opstaen weder.</l>
<l>Ende alse Agraveyn liden waende</l>
<l>10460 Quamer wel .x. te hem wart slaende,</l>
<l>Die hem alle wouden deren,</l>
<l>Ende alle op hem staken met speren,</l>
<l>So dat sine ter erden droegen</l>
<l>Ende sijn pert hem doet sloegen.</l>
<l>10465 Doe wart hi wel geware das,</l>
<l>Dat dat te voren besproken was,</l>
<l>Ende dat si dat deden, sonder waen,</l>
<l>Om dat sine wouden vaen.</l>
<l>Hi treckede sijn swert uten scoe</l>
<l>10470 Ende deckede sijn hoeft metten scilde toe,</l>
<l>Ende ginc hem weren met slagen groet,</l>
<l>Ende sloech ridders ende perde doet,</l>
<l>Ende weerde hem met so stouten slagen</l>
<l>Dat algader dine saegen</l>
<l>10475 Hem hilden over enen vromen man.</l>
<l>Maer hem laegen so sere an</l>
<l>Meer dan si .xx., diene hadden doe</l>
<l>Onder hen beloken emmertoe</l>
<l>Ende dedene vallen over sine knien</l>
<l>10480 Wel .ij. werven ochte drien,</l>
<l>Ende vingene, waest hem lief of leet,</l>
<l>Ende namen hem sijn swaert gereet,</l>
<l>Ende ontwapenden hem dat hoeft doe,</l>
<l>Ende hadden doet geslagen toe,</l>
<l>10485 Maer dat hem dat benam</l>
<l>Een vanden .vi. broeders, diere toe quam,</l>
<l>Diene hem beval te done</l>
<l>In haeren casteel in prisone.</l>
<l>Si deden dat hi beval saen.</l>
<l>10490 Dus was hi in vangnessen gedaen.</l>
<l>Bi dien scoffierde die irste scare</l>
<l>Die uten castele was comen dare.</l>
<l>Uut dien castele quam tier stont</l>
<l>Ene scare die hem in staeden stont,</l>
<l>10495 Die te leidene was gegeven</l>
<l>Enen van des hertogen neven.</l>
<l>Also tbescudt van binnen comen was</l>
<l>Worden gescoffiert die van buten das,</l>
<l>Ende en mochten jegen hen niet gestaen.</l>
<l>10500 Die van binnen waren, sonder waen,</l>
<l>So groet dattie van buten bidien,</l>
<l>Woudensi ocht ne wouden, moesten vlien.</l>
<l>Ende hem quam ene bataelge metter spoet,</l>
<l>Die hem sciere in staeden stoet.</l>
<l>10505 Aldus vergaderden die scaren</l>
<l>Dene op dandre sonder sparen,</l>
<l>So dattie gebrodere daer toe</l>
<l>Alle .vi. waren comen doe,</l>
<l>Die die van binnen so versochten,</l>
<l>10510 Dat si niet langer duren en mochten;</l>
<l>Want met hen vele min lieden waren</l>
<l>Dan waren in der ander scaren;</l>
<l>Ende si moesten int dinde vlien</l>
<l>Alse die vele hadden verloren indien.</l>
<l>10515 Hen waren oec vele lieden gewont</l>
<l>Ende oec gevaen, so dat tier stont</l>
<l>Een van hem allen niet en ware ontgaen</l>
<l>En hadde allene .i. ridder gedaen,</l>
<l>Die in den lichame was gewont doe</l>
<l>10520 Met enen spere, ende daer toe</l>
<l>In sijn hoeft met enen swerde,</l>
<l>Die ten hertoge quam met groter verde</l>
<l>Ende seide toten hertoge saen:</l>
<l>"Ay here, twi laetti doet slaen</l>
<l>10525 U lieden daer buten jamerlike?</l>
<l>Ende en helpti hen niet cortelike</l>
<l>Gine sulter nemmermeer enen sien</l>
<l>Hier weder keren van al dien,</l>
<l>Die gi uut hebt gesint. Bi desen</l>
<l>10530 Sal u scande ende u scade groet wesen."</l>
<l>Doe ginc die hertoge sonder beide</l>
<l>Tote Gaherette ende seide:</l>
<l>"Here, hets tijt uut te vaerne nu,</l>
<l>Bedi mine lieden sijn, seggic u,</l>
<l>10535 Tonpayse ende tonwille, bi dien</l>
<l>Dat si mi bi hen niet ne sien</l>
<l>Ende datter vele sijn gevaen</l>
<l>Ende vele doet, hebbic verstaen.</l>
<l>Nu varen wi uut, lieve here,</l>
<l>10540 Ende laet ons hen oplopen sere</l>
<l>Dat si daer bi te mayeren,</l>
<l>Bedi in andren manieren</l>
<l>Ne sullen wise niet moegen doen vlien."</l>
<l>Gaheret antworde te dien:</l>
<l>10545 "Mi es leet dat icker niet en ginc ere,</l>
<l>Want ic sorge herde sere</l>
<l>Dat si minen broeder hebben gevaen."</l>
<l>Nochtoe en hadden sire niet af verstaen</l>
<l>Dat Agravein gevangen ware.</l>
<l>10550 Ende si voren uut dar nare</l>
<l>Wel berect ende wel gescaert.</l>
<l>Si sagen die hare vlien metter vart,</l>
<l>Die so vele hadden vordien</l>
<l>Gedaen dat si moesten vlien.</l>
<l>10555 Gaheret ginc tors met sporen nopen</l>
<l>Ende liet op die van buten lopen.</l>
<l>Hi stac den irsten so sere,</l>
<l>Dien hi ontmoette, metten spere,</l>
<l>Dat hine al metten perde</l>
<l>10560 Tenen hope droech ter erde,</l>
<l>Hine liet noch niet bliven also,</l>
<l>Want sijn spere was niet te broken doe,</l>
<l>Maer hi stac enen andren saen,</l>
<l>Die grote scade hadde gedaen</l>
<l>10565 Den sinen, dat inden lichame bede</l>
<l>Veste tyser ende thout mede,</l>
<l>So dat hine vort ter erden stac,</l>
<l>Ende tspere metten valle brac.</l>
<l>Die hertoge staker enen of daer,</l>
<l>10570 Ende dandre die hem volgeden naer</l>
<l>Stoutelike hare speren braken,</l>
<l>Ende som ridders avestaken,</l>
<l>Ende dedent so wel in hare comen</l>
<l>Die andre, die dat hadden vernomen,</l>
<l>10575 Dat si keerden ende bequamen</l>
<l>Bi exemple die si hen namen,</l>
<l>Bider doeget die si ane hen sagen,</l>
<l>Ende setten hen ten groeten slaegen.</l>
<l>Gaheret ende Gurrees</l>
<l>10580 Waren over een gedragen des,</l>
<l>Dat si hem te gadere souden houden</l>
<l>Ende elc niet begeven en souden</l>
<l>Om gene dinc die mochte gescien.</l>
<l>Si liepen den vianden op mettien.</l>
<l>10585 Gaheret sloech wech ende weder</l>
<l>Grote slage op ende neder,</l>
<l>Ende hine gemoette nieman</l>
<l>Hine droegen ter erden snieman</l>
<l>Ho starc hi was ende ho stide;</l>
<l>10590 Ende hi dede so vele tien tide</l>
<l>Met wapenen, en es geen man</l>
<l>Levende, diet hadde gesien an</l>
<l>Dat hi dede, hine haddem lof</l>
<l>Ende ere gesproken daer of.</l>
<l>10595 Gurrees ende die hertoge mede</l>
<l>Deden grote prouetsen bede;</l>
<l>Maer der prouetsen die dede</l>
<l>Gaheret al daer ter stede</l>
<l>Ne geleec prouetsen ne gene</l>
<l>10600 Die daer enich man dede allene,</l>
<l>Bedi hi deedt so wel besonder,</l>
<l>Dat sijs alle hadden wonder,</l>
<l>Ende hilden over den besten bidien,</l>
<l>[Dien si emmer mochten sien;]</l>
<l>10605 Ende daer en was geen so cone man</l>
<l><edition n="72"/>Dat sine gemoeten dorsten dan.</l>
<l>Gaheret dede so vele daer,</l>
<l>Dat sire af spraken verre ende naer,</l>
<l>So dat van hem horden niemare</l>
<l>10610 Die .vi. gebrodere in hare scare.</l>
<l>Si toegen te hem wart om die dingen</l>
<l>Ende seiden waer dat si hem ondergingen</l>
<l>Hem souder grote scade af comen.</l>
<l>Alse die hertoge hadde vernomen</l>
<l>10615 Wijsde hise Gaherette ginder</l>
<l>Ende seide: "Tgint sijn mine kinder</l>
<l>Die mi gewert hebben onsochte;</l>
<l>Die mi te boven bringen mochte</l>
<l>Van hem lieden hi soude moegen</l>
<l>10620 Inde maken van minen orloge;</l>
<l>Bedi waren si ondergedaen</l>
<l>Dandre en souden niet moegen gestaen;</l>
<l>Ende die in hare handen coemt</l>
<l>Mach wel seggen dat hi es verdoemt,</l>
<l>10625 Hine si van herden groten doene,</l>
<l>Ende vol van prouetsen ende coene."</l>
<l>Gaheret seise: "Ic rade dan</l>
<l>Dat wi ons te gadere houden vort an,</l>
<l>Mochten wise in enigcher manieren</l>
<l>10630 Bider hulpen van Gode sconfieren</l>
<l>So name onse orloge inde."</l>
<l>"Nu porren wi danne met geninde"</l>
<l>Sprac Gurrees te hem wart.</l>
<l>Si lieten lopen metter vart</l>
<l>10635 Up die .vi. broedere, sonder waen.</l>
<l>Gaheret stac den irsten af saen</l>
<l>Dien hi gemoette, ende reet altoe</l>
<l>Daer over sinen lichame also</l>
<l>Dat hine sere brac met sire cracht,</l>
<l>10640 Ende hi bleef liggende in onmacht.</l>
<l>Gurrees stac af den andren daer,</l>
<l>Ende die hertoge den derden daer naer,</l>
<l>Dus wart die strijt fel ende wreet,</l>
<l>Daer die drie broedere gereet</l>
<l>10645 Waeren ende pijnden met haren crachten</l>
<l>Hoe si die .iij. brodere bescudden machten,</l>
<l>Die daer vor hen laegen ter erden</l>
<l>Gevallen van haren perden.</l>
<l>Gaheret vor onder hen mettien,</l>
<l>10650 Ende sloech den enen vanden drien</l>
<l>Dat faelgierden daer ter stede</l>
<l>Sijn helm entie cuffie mede,</l>
<l>Ende tswert in ginc toten tanden,</l>
<l>Ende hi viel neder doet thanden.</l>
<l>10655 Ende liep den andren op saen</l>
<l>Ende voer ridders ende perde doet slaen,</l>
<l>Ende dede so vele in corten tiden</l>
<l>Dat nieman sijns slachs dorste ontbiden,</l>
<l>Sine vlouwen alle gemeine</l>
<l>10660 Die jegen hem waren, groet ende cleine.</l>
<l>Alse Gaheret dat hadde versien</l>
<l>Hi vinc thant enen van dien</l>
<l>.vi. gebroderen in die plaetse daer,</l>
<l>Ende die hertoge enen daer naer,</l>
<l>10665 Ende leidene gevaen met crachte.</l>
<l>Doe begonste daer grote jachte,</l>
<l>So dattie hertoge bi dien dingen</l>
<l>Ende Gaheret vele vingen,</l>
<l>So dattie andre na dit doen</l>
<l>10670 In ene van haeren vesten vloen,</l>
<l>Daer si behelden tleven,</l>
<l>Anders waren si doet bleven.</l>
<l>Die hertoge keerde te sinen castele</l>
<l>Ende met hem sire lieden vele,</l>
<l>10675 Die des sere blide waren,</l>
<l>Dat si also hadden gevaren.</l>
<l>Gaheret sach al omme daer naer,</l>
<l>Ende als hi Agraveyns gemiste daer</l>
<l>Vragedi Gurreesse mettien</l>
<l>10680 Ocht hine iewerinc hadde gesien.</l>
<l>Hi seide neenhi; ende daer nare</l>
<l>Sochten sine harentare.</l>
<l>Ende als sire niet af mochten verstaen</l>
<l>Waende Gaheret, sonder waen,</l>
<l>10685 Dat hi inden wige ware bleven doet.</l>
<l>Doe ginc hi maken rouwe groet:</l>
<l>Hi clagede sinen broeder sere,</l>
<l>Ende seide: "Es hi doet, ay God, lieve here,</l>
<l>Es hi doet, dats scade sonder waen.</l>
<l>10690 Hi mach wel iewerinc sijn gevaen.</l>
<l>Ic sal sinden om berecht te sine des,</l>
<l>Ocht hi iewerinc gevaen es.</l>
<l>Ende es hi gevangen bleven</l>
<l>Ic sal so vele ridders weder geven,</l>
<l>10695 Die gevaen sijn hier binnen,</l>
<l>Ic salne wel daer bi gewinnen."</l>
<l>Gaheret sende enen sciltknecht</l>
<l>Ten vianden om te sine berecht</l>
<l>Ocht si Agravein hadden gevaen.</l>
<l>10700 Si seiden: ja si, sonder waen,</l>
<l>Ende dat si gerne geven souden</l>
<l>Opdat si weder geven wouden</l>
<l>Die .ij. gebrodere die si hadden daer.</l>
<l>Die sciltknecht ginc ter herberge daer naer</l>
<l>10705 Ende seide wat hi hadde vonden.</l>
<l>Die hertoge dilevereerde tien stonden</l>
<l>Sine .ij. sonen ende lietse gaen;</l>
<l>Ende in dander side was also saen</l>
<l>Agravein dilevereert also</l>
<l>10710 Gewapent als hi was doe</l>
<l>Hi daer in die vangnesse quam</l>
<l>Ende alsene Gaheret vernam</l>
<l>Nieman en vragede ocht hi</l>
<l>Blide was tien tiden, bedi</l>
<l>10715 Hi dreef so grote bliscap besonder,</l>
<l>Dat alle diet sagen hadden wonder.</l>
<l>Gaheret dede enen eet doe,</l>
<l>Daer alle diere waren horden toe,</l>
<l>Dat hi van danen nembermere</l>
<l>10720 Ne sciede, hine soude ere</l>
<l>Hebben gehint dat orloge,</l>
<l>Op dat ment ten inde bringen moege.</l>
<l>Aldus bleef Gaheret aldaer;</l>
<l>Ende die hertoge ontboet daer naer</l>
<l>10725 Allen ridders over dat lant,</l>
<l>So waer mense wiste ende vant,</l>
<l>Ende dedem weten bi namen,</l>
<l>Waer dat si tote hem quamen</l>
<l>Wel bereet, ende met hem bleven,</l>
<l>10730 Hi soudem al haren eysch geven;</l>
<l>So dat daer quamen te dien tiden</l>
<l>So vele ridders van allen siden,</l>
<l>Datter wel .dccc. waeren.</l>
<l>Nu laet ic die tale van hen vaeren</l>
<l>10735 Ende sal in die avonture</l>
<l>Vanden coninc Arture</l>
<l>Ende vander coninginnen</l>
<l>Een deel spreken beginnen.</l>
<l>Nu doet davonture verstaen</l>
<l>10740 Alse die gesellen waeren gegaen</l>
<l>In die queste, als gi mocht horen</l>
<l>In die avonture hier te voren,</l>
<l>Die van Kameloet waren gesceden,</l>
<l>Ende hare queste begonden leden,</l>
<l>10745 Dattie coninc in gepense sware</l>
<l>Ende tonpayse bleef om die niemare</l>
<l>Die hi van Lancelote hadde verstaen.</l>
<l>Hi hiltene over doet, sonder waen.</l>
<l>Hi weende ende was drove van desen</l>
<l>10750 Ocht hi sijn vader hadde gewesen,</l>
<l>Ende seide dat hem vor die tijt niet</l>
<l>So groete scade nie was gesciet,</l>
<l>Noch geen verlies toequam so groet</l>
<l>Bi allene eens mans doet.</l>
<l>10755 Na desen sprac die coninc vort</l>
<l><edition n="73"/>Ter coninginne dese wort:</l>
<l>"Ic hadde liever, bi mire trouwe,</l>
<l>Dat ic hadde verloren, vrouwe,</l>
<l>Dat conincrike van Logers al,</l>
<l>10760 Ende al mine neven groet ende smal,</l>
<l>Sonder waleweine allene,</l>
<l>Ende van al minen lande gemene</l>
<l>Die ene helecht geheellike."</l>
<l>Die coninginne seide: "Sekerlike,</l>
<l>10765 Here, mine wondert niet van dien:</l>
<l>U hof was vernaemt ende ontsien</l>
<l>Bi sire namen in allen steden,</l>
<l>Ende bi sire doechtechticheden,</l>
<l>Meer dan sal wesen nu mere</l>
<l>10770 Bi .x. den besten ridders, here,</l>
<l>Die in u hof sullen wesen."</l>
<l>Jonge ende oude waren van desen</l>
<l>Drove ende tonpayse utermaten,</l>
<l>Ende hebben lachen ende spelen gelaten.</l>
<l>10775 Si seggen si ne weten niet wale</l>
<l>Hoe davonturen vanden Grale</l>
<l>Thoefde moegen worden bracht vort an,</l>
<l>Nadien dat doet es die selve man</l>
<l>Daer si alle ontbeidden naer.</l>
<l>10780 Omtrent middach quam Lionel daer.</l>
<l>Alse die coninginne horde mare das,</l>
<l>Dat Lionel comen was,</l>
<l>Ende sine hadde versien</l>
<l>Vernuwede hare seer mettien,</l>
<l>10785 Ende si weenden alle mede</l>
<l>Die daer waren tier stede.</l>
<l>Ende als hise alle sach wenen</l>
<l>Hine wiste niet wat si menen:</l>
<l>Hi te mayerde hem van desen.</l>
<l>10790 Hine es niet sonder grote vresen.</l>
<l>Hi es toter coninginne gegaen</l>
<l>Ende heeft hare gevraget saen</l>
<l>Waeromme die barone waren</l>
<l>So drove? Si seide sonder sparen:</l>
<l>10795 "Gi sullet weten al te tijt,</l>
<l>Doet so dat gi ontwapent sijt."</l>
<l>Ende hi ontwapendem thant.</l>
<l>Doe namen die coningin bider hant</l>
<l>Ende leidene metter vart</l>
<l>10800 Ic haerre camere wart.</l>
<l>Ende alsi hem seggen soude</l>
<l>Die niemare also houde</l>
<l>Gebrac hare herte ende cracht,</l>
<l>Ende si viel neder in onmacht.</l>
<l>10805 Alse Lyonel dat hadde versien</l>
<l>Hi namse in sinen arme mettien</l>
<l>Ende alsi was becomen een deel</l>
<l>Doe seide tote hare Lyoneel:</l>
<l>"Lieve vrouwe, segt mi</l>
<l>10810 Waer of dese groete rouwe si."</l>
<l>"Lioneel, wildi," sprac die vrouwe,</l>
<l>"Dat ic segge desen groten rouwe</l>
<l>Ende u overgroet verlies,</l>
<l>Hi es doet, sijt seker dies,</l>
<l>10815 Die over goede ende die scone</l>
<l>Die beste was onder dien trone;</l>
<l>Hi, na wien in allen manieren</l>
<l>Alle prouetsen moeten faelgieren,</l>
<l>Dat es u neve Lanceloet,</l>
<l>10820 Die ridder was sonder genoet."</l>
<l>Alse Lioneel dat verstont</l>
<l>Hi dreef so groten rouwe tier stont,</l>
<l>Ende weende ende dreef sulc mesbaer,</l>
<l>Dat alle die lieden liepen daer.</l>
<l>10825 Die coninc troestene sere doe,</l>
<l>Maer hi weende emmertoe.</l>
<l>Hi vragede der coninginnen saen</l>
<l>Wat si van sire doet hadde verstaen.</l>
<l>Ende si vertelde hem nadien</l>
<l>10830 Hoe si den ridder hadde gesien</l>
<l>Al gewapent vor hare liden,</l>
<l>Die hadde hangende tien tiden</l>
<l>Een hoeft an sijn gereide.</l>
<l>Ende si visierde hem ende seide</l>
<l>10835 Hoese een ridder woude, sonder waen,</l>
<l>Met crachten wech voren, ende hadde gedaen,</l>
<l>Ne hadt hem Lanceloet niet benomen;</l>
<l>"Ende hi es hier binnen comen</l>
<l>Ende leget hier siec," seide si.</l>
<l>10840 "Weetti wi hi es?" sprac hi.</l>
<l>Si antworde: "Nenic, bedi</l>
<l>Hi dect hem sere jegen mi;</l>
<l>Maer ic segt u wel," sprac die vrouwe,</l>
<l>"Nie en dreef man sulken rouwe</l>
<l>10845 Alse hi dreef doe hi seker was das,</l>
<l>Dattie gene Lanceloet was,</l>
<l>Daer hi jegen joesterde daer."</l>
<l>Lioneel seide tote hare daer naer</l>
<l>Dat hine gerne soude besien.</l>
<l>10850 Si namen bider hant nadien,</l>
<l>Ende leiden daer; ende alsi quamen</l>
<l>Te sinen bedde si vernamen</l>
<l>Sijn ansichte gedect altoe,</l>
<l>Alse ocht hi slaepen woude doe.</l>
<l>10855 Ende Lyoneel ginc daerin thant</l>
<l>Ende vragede der joncfrouwen, die hi daer vant,</l>
<l>Ocht hi sliepe. Si sprac: "Neen hi, here,</l>
<l>Hi es tongemake sere;</l>
<l>Hem ontspranc heden sine wonde</l>
<l>10860 Ende hi bloedde lange stonde</l>
<l>.iij. werven ochte viere."</l>
<l>Ende alsi spraken in deser maniere</l>
<l>Ontspranc die ridder daer hi lach.</l>
<l>Hi ontdect hem, ende als hi sach</l>
<l>10865 Lionele doe seide hi:</l>
<l>"Ay mi, lieve broeder, ay mi,</l>
<l>Wat sullen wi doen nu mere,</l>
<l>Na dat doet es onse here?"</l>
<l>Ende sine wonde ontspranc metter vart,</l>
<l>10870 Dat sijn bedde al bebloet wart.</l>
<l>Doe wart die coninginne das</l>
<l>Geware, dat dat Behort was.</l>
<l>Lioneel namen sonder beide</l>
<l>In sinen arm, ende hi seide:</l>
<l>10875 "Broeder, swiget hier af met allen,</l>
<l>Of God wilt dat en sal niet gevallen,</l>
<l>Dat onse here teneger uren</l>
<l>Sterven sal bi sulker avonturen.</l>
<l>Om Gode, berecht mi van desen</l>
<l>10880 Ocht gi sult moegen genesen?"</l>
<l>"Daer en es geen genesen an</l>
<l>Es mijn here doet; maer nochtan</l>
<l>Leeft hi, ic segge dat ic sal</l>
<l>Sonder ersatre genesen al."</l>
<l>10885 Die coninc ende die barone</l>
<l>Quamen daer in desen done,</l>
<l>Ende alsi Bohorde hadden gesien</l>
<l>Worden si blide ende drove van dien;</l>
<l>Blide omdat hi was vonden;</l>
<l>10890 Ende si waren drove tien stonden</l>
<l>Om dat si waren in vresen</l>
<l>Dat hi niet en soude moegen genesen.</l>
<l>Hi was sere gewont, sonder waen,</l>
<l>Na dattie meester dede verstaen.</l>
<l>10895 Die meester hadde sine wonden</l>
<l>Altehant weder gebonden.</l>
<l>Die coninc ende die barone</l>
<l>Sceiden van hem na desen doene,</l>
<l>Ende daer en bleef nieman inne</l>
<l>10900 Sonder Lioneel metter coninginne.</l>
<l>In deser manieren lach Behort</l>
<l>Daer binnen siec die maent vort,</l>
<l>Ende vele langer hadde gedaen,</l>
<l>En hadde die coninc geweest, die saen</l>
<l>10905 Hem enen goeden meester gaf,</l>
<l><edition n="74"/>Die hem so onderwant daer af,</l>
<l>Dat hi binnen .vi. male</l>
<l>Wandelen mochte inden zale.</l>
<l>Ende die coninc lach daer al stille</l>
<l>10910 Alden tijt doer Bohorts wille.</l>
<l>Hier binnen hadde gerne die coninc</l>
<l>Bohorde gevraget ene dinc,</l>
<l>Die wile dat hi was daer inne,</l>
<l>Waer bi hi die coninginne</l>
<l>10915 Wech wilde leiden; mer hi</l>
<l>Ne dorste, ende hi liet bedi,</l>
<l>Dat hine gram waende maken also.</l>
<l>Die coninc bleef emmertoe</l>
<l>Met hem ende dede hem geselscaps vele</l>
<l>10920 Metten meestre ende met Lyonele.</l>
<l>Si dreven onder hem drien dagelike</l>
<l>Haren rouwe al heimelike.</l>
<l>So groten rouwe dreef di coninginne,</l>
<l>Dat sijs cume bleef in haeren sinne.</l>
<l>10925 Ende tote haerre groter droefhede</l>
<l>At si luttel ende dranc mede.</l>
<l>Ende si wart mesmaect binnen desen</l>
<l>Eer Bohort mochte genesen,</l>
<l>Dat si moeste, sonder sage,</l>
<l>10930 Siec liggen wel .xv. dage.</l>
<l>Ende die coninc was om die sake</l>
<l>Herde sere tongemake,</l>
<l>Bedi hine was niet vroet das,</l>
<l>Dat doer Lanceloets wille was,</l>
<l>10935 Bedi si hadde hare eenpaerlike</l>
<l>Daer of gedect vroedelike.</l>
<l>Dat hof was tongemake doe</l>
<l>Om Lanceloets wille, ende daer toe</l>
<l>Om die ridders, die waren</l>
<l>10940 Lancelote te sokene varen,</l>
<l>Daer men niet af en wiste tien tide,</l>
<l>Ende om die coninginne ob ander side,</l>
<l>Die siec was, dat si niet ne conde</l>
<l>Elc andren beraden tier stonde.</l>
<l>10945 Daerna geviel op enen maendach,</l>
<l>Die naest Sinte Jans dage lach,</l>
<l>Dattie coninc was geseten</l>
<l>Ter taflen ende soude gaen eten;</l>
<l>Ende als tirste gerechte was comen</l>
<l>10950 Hebben si daer binnen ene joncfrouwe vernomen,</l>
<l>Die den coninc groette met joye</l>
<l>Vander vrouwen halven van Galoye.</l>
<l>Ende die coninc pensede so sware,</l>
<l>Dat hi niet en horde na hare.</l>
<l>10955 Altehant waende die joncfrouwe das,</l>
<l>Dat al bi onwerden was,</l>
<l>Ende keerde weder altehant,</l>
<l>So dat si in haren wech vant</l>
<l>Lucan den bottelgier, die hare</l>
<l>10960 Vragede wat hare wille ware.</l>
<l>"Ic quam hier," seit si, "om ene dinc,</l>
<l>Dat was om te sprekene den coninc</l>
<l>Vander vrouwen halve, die es</l>
<l>Vrouwe van Galoye, des sijt gewes;</l>
<l>10965 Ende hine prijst mi so wale niet,</l>
<l>Dat hi jegen mi spreket iet."</l>
<l>Lucan seide: "Ay lieve joncfrouwe,</l>
<l>Ic segge u, bi mire trouwe,</l>
<l>Dattie coninc dat niet ne dede</l>
<l>10970 Bi enichger onwardichede;</l>
<l>Maer hi es om die coninginne gram,</l>
<l>Die van haren bedde ne quam</l>
<l>Des es meer dan ene maent leden,</l>
<l>Daer si leget in groter siechede.</l>
<l>10975 Ontbeit, ic sal tote hem gaen.</l>
<l>Gi sultene spreken, sonder waen."</l>
<l>Lucan ginc tote hem ende seide: "Here,</l>
<l>Gi penst utermaten sere,</l>
<l>God geve dat u goet moete wesen."</l>
<l>10980 Die coninc hief thoeft op na desen,</l>
<l>Ende vragede wat hi woude daer nare.</l>
<l>Lucan seide dat daer comen ware</l>
<l>Ene joncfrouwe, diene spreken woude.</l>
<l>Hi hietse doen comen also houde.</l>
<l>10985 Alsi quam si seide: "Here,</l>
<l>Die vrouwe van Galuoye groet u sere,</l>
<l>Ende si ontbiedt u, here, bi mi,</l>
<l>Alse haren rechten here, dat gi</l>
<l>Hare sint eenen ridder van tween,</l>
<l>10990 Die ic nomen sal: die een</l>
<l>Es Walewein, ende die ander es</l>
<l>Lanceloet, here, sijt seker des,</l>
<l>Om te rechtene houdenne hare</l>
<l>Van ere claegen, die hare gaet nare.</l>
<l>10995 Ende en sindi hare den enen niet</l>
<l>Van desen tween si ontbiet</l>
<l>U bi mi, here, dat so sal</l>
<l>Hare clage verliesen al."</l>
<l>Die coninc antworde hare,</l>
<l>11000 Dat geen vanden .ij. daer binnen ware.</l>
<l>Si seide: "So heeft si al sonder sage,</l>
<l>Mijn vrouwe, verloren al hare clage,</l>
<l>Bedi ic segge dattie gene</l>
<l>Daer si jegen heeft te done</l>
<l>11005 Sulc ridder heet, haer ne soude moegen</l>
<l>Geen ridder in die werelt genoegen</l>
<l>Sonder die een van desen tween."</l>
<l>"Entrouwen," sprac die coninc, "haer negeen</l>
<l>Nes hier binnen, des hebbic rouwe."</l>
<l>11010 "Ay God, here," sprac die joncfrouwe,</l>
<l>"Waer moegen si dan wesen?"</l>
<l>Die coninc antworde te desen:</l>
<l>"Ic en can u niet berechten des,</l>
<l>Sonder datmen seit dat Lanceloet doet es,</l>
<l>11015 Dat scade groet es, mi namelike,</l>
<l>Ende allen goeden lieden gemeenlike.</l>
<l>Ende Walewein mijn neve es gevaren</l>
<l>Om te wetene van hem niemare;</l>
<l>Ende omdat ic sculdich ben ure vrouwen</l>
<l>11020 Te helpene, met goeder trouwen</l>
<l>Bescermen ende bescudden hare lant,</l>
<l>Willic dat gi kiest thant</l>
<l>Welke .ij. ridders die gi wilt nu</l>
<l>Hier binnen ende vortse met u."</l>
<l>11025 Die joncfrouwe pensede een luttel vort,</l>
<l>Ende sprac ten coninc dese wort:</l>
<l>"Here, hort wat mi mijn vrouwe hiet.</l>
<l>En mochtic den enen hebben niet</l>
<l>Van desen .ij. dat ic weder quame</l>
<l>11030 Ende ic en genen ridder en name</l>
<l>Sonder of ic mochte hebben Bohorde."</l>
<l>Die coninc gaf hare daer af antworde:</l>
<l>"U vrouwe hadde recht daer an</l>
<l>Dat si woude hebben den goeden man,</l>
<l>11035 Want vander ouden dat hi heeft</l>
<l>Dunct mi geen beter en leeft;</l>
<l>Ende u es wel gesciet van desen,</l>
<l>Hi heeft hier binnen .vi. weken gewesen."</l>
<l>Si vragede waer bi dat ware.</l>
<l>11040 Die coninc antworde hare</l>
<l>Dat hi hadde gelegen van ere wonde,</l>
<l>Daer hi af was genesen tien stonde.</l>
<l>Si seide: "Ic bidde u, here, dat gi</l>
<l>Hem bidt dat hi vare met mi."</l>
<l>11045 Die coninc ontboet Bohorde nadien,</l>
<l>Ende seide als hine hadde gesien:</l>
<l>"Bohort, hier coemt ene joncfrouwe</l>
<l>Om hulpe tote mi, op trouwe,</l>
<l>Die mi heeft gebeden te biddene u</l>
<l>11050 Dat gi wilt met hare varen nu</l>
<l>In hare vrouwen besichede.</l>
<l>Ende ic wane een ander mede</l>
<l>Dat gi niet wel ne sijt genesen."</l>
<l>Bohort antworde te desen:</l>
<l>11055 "Al en ware die joncfrouwe hier niet comen</l>
<l><edition n="75"/>Ic soude orlof hebben genomen</l>
<l>Binnen den andren dage ende gevaren</l>
<l>Om te wetene ocht ic niemaren</l>
<l>Van Lancelote... daerna langhet sere...</l>
<l>11060 Als die joncfrouwe wille, here,</l>
<l>Varen voren ic volge hare."</l>
<l>Die coninc sprac tote hem daer nare:</l>
<l>"Gi hebt siec geweest ende gewont,</l>
<l>Ne porret niet, gine sijt gesont."</l>
<l>11065 Bohort seide: "Mine deert gene dinc</l>
<l>Daer ict om dar laeten, here coninc,</l>
<l>Te done mine dachvart cort of lanc."</l>
<l>Die coninc seide: "Des hebt God danc."</l>
<l>Sciere daer na dede Bohort</l>
<l>11070 Sine wapine bringen vort.</l>
<l>Also dede Lioneel die fine,</l>
<l>Bedi hem ne stoet niet daer te sine,</l>
<l>Seidi, na sijns broeder wech varen,</l>
<l>Ende hi soude, seidi tuwaren.</l>
<l>11075 Als sulke queste te done bestaen</l>
<l>Alse die andre hadden gedaen,</l>
<l>"Ende ic ne kere nemmermere."</l>
<l>Sprac hi, "ic ne sal weten eere</l>
<l>Van Lancelote vraye niemaren."</l>
<l>11080 Ende als si beide gewapent waren</l>
<l>Sprac Lyoneel toten broeder saen;</l>
<l>"Bohort, broeder, coemt laet ons gaen</l>
<l>Danken onser vrouwen der coninginnen</l>
<l>Van dat si ons heeft gedaen daer binnen,</l>
<l>11085 Want noit so groete vrouwe en dede</l>
<l>Vremden ridders teneger stede</l>
<l>So vele goets ende eere als si</l>
<l>Ons hevet gedaen, dat dunket mi."</l>
<l>Alse gewapent die coninginne</l>
<l>11090 [Comen beide sach daer inne]</l>
<l>Seide si wenende wel sere:</l>
<l>"Ic sie wel dat u nu mere</l>
<l>Mijn genesen leet es, bedi</l>
<l>Dat gi nu wilt sceden van mi,</l>
<l>11095 Want gi weet wel dattie sake</l>
<l>Daer ic siec af bem ende tongemake</l>
<l>Vanden genen coemt, dies ic mere</l>
<l>Vergeten en sal in genen kere;</l>
<l>Ende omdat ic so grote minne</l>
<l>11100 Te hem wart drage in minen sinne</l>
<l>Heeft mi gedocht op elken dach</l>
<l>Als ic u sien mochte dat icken sach,</l>
<l>Ende mi verlichte hier mede</l>
<l>Een groet deel mine siechede,</l>
<l>11105 Ende ic ne sal mi weten an wien</l>
<l>Troesten, als ic u niet en sal sien,</l>
<l>Van minen rouwe op genen dach,</l>
<l>So dat icker wel bi sterven mach</l>
<l>Nu als ic moet hebben den rouwe mijn,</l>
<l>11110 Ende dochte het sal wonder sijn</l>
<l>Ne breect mi mine herte niet."</l>
<l>Behort seide als hi dit siet:</l>
<l>"Vrouwe, nadien dat u leet es,</l>
<l>Ic ne ware binnen ere maent, sijt seker des,</l>
<l>11115 Uten hove gevaren, na dat</l>
<l>Mijn here die coninc mi des bat,</l>
<l>Dat ic varen soude op trouwe</l>
<l>Om te helpene ere joncfrouwe."</l>
<l>Die coninginne seide als sijt verstoet:</l>
<l>11120 "Nadien dat gi emmer varen moet</l>
<l>So bevelic u beide gader</l>
<l>Gode onser alre vader,</l>
<l>Dat hi u ende vriende alle</l>
<l>Bescermen moete van ongevalle.</l>
<l>11125 [Si] nam een vingerlijn thant,</l>
<l>Dat so hadde an hare hant,</l>
<l>Ende seide tote Bohorde vort:</l>
<l>"Nu neemt dit vingerlin, Bohort,</l>
<l>Om dat ic seker bem van dien,</l>
<l>11130 Dat gi Lancelote eer sult sien</l>
<l>Dan enich ander, opdat hi</l>
<l>Noch in levende live si;</l>
<l>So biddic, tirst dat gine siet,</l>
<l>Dat gijt hem geeft ende ne lates niet.</l>
<l>11135 Ic hope het sal cortelike sijn,</l>
<l>Bedi mi seget die herte mijn</l>
<l>Dat hi noch indelike leeft.</l>
<l>Ende segt hem alse gijt hem geeft,</l>
<l>Op al dat van mi houdende es,</l>
<l>11140 Dat hi niet en laete des,</l>
<l>Hine come tote mi thant na dien</l>
<l>Dat hi dit vingerlijn heeft gesien."</l>
<l>Bohort seget dat hi wel sal</l>
<l>Doen dat si beveelt al,</l>
<l>11145 Ocht God wilt hine mach</l>
<l>Iewerinc vinden op genen dach.</l>
<l>Si namen orlof, ende ten gescede</l>
<l>Cussede die coninginne bede.</l>
<l>Si sijn in dien zale gegaen</l>
<l>11150 Ende nemen hore helmen saen.</l>
<l>Daer cussede die coninc bede</l>
<l>Ende alle die barone mede,</l>
<l>Ende bevalense Gode met minnen.</l>
<l>Also scieden si vandaer binnen.</l>
<l>11155 Die joncfrouwe die om hulpe quam</l>
<l>Sat op alsi dat vernam,</l>
<l>Ende voer met hen sonder sparen.</l>
<l>Tirst dat si geporret waren</l>
<l>Sekerde elkerlijc andren</l>
<l>11160 Dat si te gader souden wandren,</l>
<l>Ende elc in die queste wesen</l>
<l>Soude jaer ende dach na desen,</l>
<l>Ne worde Lancelote niet eer vonden.</l>
<l>Aldus porreden tien stonden</l>
<l>11165 Die twee gebrodere in die queste,</l>
<l>Ende voren te gadere in dien foreeste.</l>
<l>Nu sullen wi die tale laeten staen</l>
<l>Van dien .ij. broederen, sonder waen,</l>
<l>Ende spreken vander coninginnen,</l>
<l>11170 Die si te Kameloet binnen</l>
<l>Lieten in groter droefhede</l>
<l>Ende sere tongemake mede.</l>
<l>Davonture seget hier ter steden,</l>
<l>Alse die gebrodere waren gesceden,</l>
<l>11175 Also als gi mocht horen</l>
<l>In davonture hier te voren,</l>
<l>Vander coninginnen, dat si</l>
<l>Bleef drove ende tongemake daer bi.</l>
<l>Daer en was niemen int hof</l>
<l>11180 Dien si dorste ontdecken waerof</l>
<l>Dat si peynsede, noch openbaren</l>
<l>Nadat dese .ij. en wech waren;</l>
<l>Sine hadde daer binnen bedi</l>
<l>Genen so lieven vrient, dien si</l>
<l>11185 Van haren rouwe woude laten kinnen</l>
<l>Die waerheit ende van haerre minnen;</l>
<l>Ende moeste dus doegen die smerten</l>
<l>Ende die rouwe van haerre herten.</l>
<l>Soude hare die doet comen bi</l>
<l>11190 Van siecheden, so waende si</l>
<l>Wel seker sijn van desen,</l>
<l>Dat vanden rouwe soude wesen.</l>
<l>Den irsten nacht nadat gesceden</l>
<l>Waren die .ij. ridders onder hen beden</l>
<l>11195 Vander coninginnen wart si das</l>
<l>Sieker dan si te voren was.</l>
<l>Die coninginne lach allene</l>
<l>In ene camere, sonder met ene</l>
<l>Joncfrouwe die was met haer daerre,</l>
<l>11200 Hiet Helibeel, ende was haer nichte nare.</l>
<l>Dit was die joncfrouwe dier si woude</l>
<l>Irst seggen, opdat si woude</l>
<l>Die dinc ontdecken enichgen wive</l>
<l>Emmermeer in haeren live.</l>
<l>11205 Daer die coninginne in slape lach</l>
<l><edition n="76"/>Dochte hare dat si sach</l>
<l>Lancelote openbaerlike</l>
<l>Wel gecleet ende rikelike,</l>
<l>Ende hi was so scone tien stonden,</l>
<l>11210 Datmen sine gelike niet ne hadde vonden.</l>
<l>Ende na hem quam, dat hare dochte,</l>
<l>Die scoenste joncfrouwe die wesen mochte,</l>
<l>Ende dat hare die coninc dede</l>
<l>Groete feeste entie coninginne mede.</l>
<l>11215 Savonts alse Lanceloet was gegaen</l>
<l>Inder coninginnen camere, sonder waen,</l>
<l>Ende hi inder coninginnen bedde lach,</l>
<l>Ende die coninginne, als si plach,</l>
<l>Bi hem int bedde woude slapen dare</l>
<l>11220 Wart die coninginne geware</l>
<l>Dattie joncfrouwe int bedde lach</l>
<l>Bi Lancelote. Als si dat sach</l>
<l>Riep si Lancelote op sere</l>
<l>Ende spraecs hem groet onnere.</l>
<l>11225 Lanceloet bat hare, dat hare dochte,</l>
<l>Genaden, ende swoer al dat hi mochte</l>
<l>Dat hi niet en wiste van hare.</l>
<l>Dat en mochte helpen niet; mare</l>
<l>Si verboet hem dat hi nemmermere</l>
<l>11230 In steden daer si es en kere,</l>
<l>Hi wart tongemake so doe</l>
<l>Vander avonture, dat hi vloe</l>
<l>In hemde, in broeke, van dier stede,</l>
<l>Ende hi voer uut sinen sinne mede.</l>
<l>11235 Die coninginne wart om die sake</l>
<l>Herde sere tongemake.</l>
<l>Alsi ontspranc was hare so onsochte,</l>
<l>Dat si cume spreken en mochte.</l>
<l>Die coninginne sechgende hare</l>
<l>11240 Ende dreef den meesten rouwe daer nare</l>
<l>Die in erderike mochte wesen,</l>
<l>Ende si seide na desen:</l>
<l>"Ay wel soete minne Lanceloet,</l>
<l>U scoenheit es noch also groet</l>
<l>11245 Alse mi dochte dat ic sach</l>
<l>Als ic in minen drome lach.</l>
<l>Vergave God, wel lieve minne,</l>
<l>Dat gi nu wart hier inne</l>
<l>Gesont, ende ic nu ter stonde</l>
<l>11250 Die joncfrouwe hier liggende vonde,</l>
<l>Op vorwarde oft ic mi</l>
<l>Daer af so vererrede, dat ic daer bi</l>
<l>Mijn hoeft verliesen moeste dan,</l>
<l>Dat ic niet en woude nochtan</l>
<l>11255 Om al dat es in erderike."</l>
<l>Si mesbarde so drovelike</l>
<l>Als ocht si hadde gesijn doet</l>
<l>Al die werelt, ende na dien rouwe groet</l>
<l>Viel si in sulc gepens, dat si</l>
<l>11260 Van hare selven quam bedi.</l>
<l>Mettien so wart geware</l>
<l>Dat een gebeelde stont vor hare</l>
<l>In eens gewapens ridders gelike,</l>
<l>Van houte gewracht subtiellike.</l>
<l>11265 Si sach op dat beelde tien stonden.</l>
<l>Ten voeten van haren bedde stonden</l>
<l>Twee kersen die bernden clare,</l>
<l>Die groet licht gaven dare.</l>
<l>Alsi lange hadde gesien</l>
<l>11270 Dat beelde dochte hare van dien,</l>
<l>Dat dat beelde Lanceloet ware;</l>
<l>Ende si rechte hare op daer nare</l>
<l>Int bedde ende warp hare himde gerede</l>
<l>Op haeren rugge ende si ontdede</l>
<l>11275 Beide hare arme metter vart,</l>
<l>Ende seide: "Soete lief, coemt hare wart.</l>
<l>Waer hebbedi so lange gemert nu?</l>
<l>Coemt hare wart, dies biddic u,</l>
<l>Ende helpt mi vander doet,</l>
<l>11280 Uter meester pinen, uter meester noet,</l>
<l>Ende uten meesten rouwe</l>
<l>Daer noit in quam edele vrouwe</l>
<l>Doer eens ridders lichame." Ende alsi</l>
<l>Sach dat hi niet en dede dar bi</l>
<l>11285 Om bede die si dede,</l>
<l>Sprac si vort ende seide mede:</l>
<l>"Ay vrient Lanceloet, ic ne sach u</l>
<l>Noit so fier als gi sijt nu</l>
<l>Te mi wart; dit ne diet niet, bedi</l>
<l>11290 Nu dat gi niet wilt comen te mi</l>
<l>Ic sal tote u comen, sonder waen."</l>
<l>Mettien es die coninginne opgestaen</l>
<l>Ende gaet toten beelde als ende als,</l>
<l>Ende warp hem den arm omden hals</l>
<l>11295 Ende dreef er mede feeste dare</l>
<l>Sulc alst Lanceloet selve ware,</l>
<l>Ende ontbeedde tote deser sake</l>
<l>Tote dattie joncfrouwe wart in wake,</l>
<l>Die met hare in die camere was.</l>
<l>11300 Alse die joncfrouwe wart geware das,</l>
<l>Dattie coninginne dat beelde helt</l>
<l>Gehelst met so starker gewelt,</l>
<l>Si spranc op, alse die sorgede das,</l>
<l>Dattie coninginne in frenesien was.</l>
<l>11305 Si liep ten wijnwatre thant,</l>
<l>Die si genoech daer binnen vant,</l>
<l>Ende warp hare in dansichte doe,</l>
<l>Ende sprac hare dapperlike toe:</l>
<l>"Vrouwe, siet, hier coemt die coninc."</l>
<l>11310 Nu plac die coninginne ere dinc,</l>
<l>Dat si sere tonsiene plach</l>
<l>Den coninc waer sine sach;</l>
<l>Ende hadde sulken vrese vanden worde</l>
<l>Alsi van den coninc spreken horde,</l>
<l>11315 Dat si quam alte haer selven daer,</l>
<l>Ende ginc op hare bedde liggen daer naer.</l>
<l>Si wart slapende also siec,</l>
<l>Dat si vorden dage niet ontwiec;</l>
<l>Ende si vant hare doe bat gesont</l>
<l>11320 Dan si hadde geweest vor die stont.</l>
<l>Si sat een luttel na dien.</l>
<l>Alsi hevet geeten heeft si versien</l>
<l>Dat niemen in die camere was dare</l>
<l>Dan allene hare nichte met hare,</l>
<l>11325 Si seide: "Nichte, waendic dat gi</l>
<l>Ene boetscap sout doen mi</l>
<l>Ic soude u sinden gerne;</l>
<l>Ende mi stonts oec wel tonberne</l>
<l>Gine wart vroet ende wel vorsien,</l>
<l>11330 Want anders ne dochti niet te dien</l>
<l>Niet, bedi ne doedijs niet</l>
<l>Sone weet ic niemen, wat soes gesciet,</l>
<l>Dien icker wille sinden dan,</l>
<l>Het gaet mi so sere ter herten an."</l>
<l>11335 Die joncfrouwe antworde der vrouwen:</l>
<l>"Het en es gene dinc, bi mire trouwen,</l>
<l>Die ic vermach te done nu,</l>
<l>Ine salse doen doer u,</l>
<l>Ende ghine sout gheen wijf vinden,</l>
<l>11340 Die hare soude onderwinden</l>
<l>Alse wel te deckene uwe saken</l>
<l>In dien dat gi mi cont wout maken.</l>
<l>Ic bem sculdich tallen uren</l>
<l>Doer u te done bi naturen;</l>
<l>11345 Bedi ic bem van uwen geslachte</l>
<l>Die naeste die ghi hebt; ende ic achte</l>
<l>Van u goet tontfane ende weldaet,</l>
<l>Opdat ieman te hebbene staet;</l>
<l>Want alse gi mi sult gebreken</l>
<l>11350 Alle andre sullen mi achter steken.</l>
<l>Ende mi staet u te diennen wel</l>
<l>Vele meer dan ieman el</l>
<l>Om te hebbene lude ende stille</l>
<l>Uwen danc ende u goeden wille."</l>
<l>11355 Die coninginne sprac: "Vindic di</l>
<l><edition n="77"/>Getrouwe in allen saken jegen mi</l>
<l>Ic sal di meer goets doen om die dinc</l>
<l>Dan noit van coninginne ontfinc</l>
<l>Op enichgen tijt joncfrouwen."</l>
<l>11360 Si antworde: "Bi mire trouwe,</l>
<l>Vrouwe, ic sal u doen van desen</l>
<l>Also seker gi wilt wesen,</l>
<l>Dat ic getrouwelike sal</l>
<l>In allen stucken dienen al."</l>
<l>11365 Doe begonste een stuc die coninginne</l>
<l>Te pensene in haren sinne.</l>
<l>Naden pensene sprac si doe</l>
<l>Dus haerre nichten toe:</l>
<l>"Joncfrouwe, gi sult moeten, tuwaren,</l>
<l>11370 Morgen int lant van Gaule varen</l>
<l>Ende gi sult soeken in dat lant</l>
<l>Enen casteel, die Trebes es genant.</l>
<l>Daerbi staet ene abedie, als ic weet,</l>
<l>Die in walsche Monstijr roal heet,</l>
<l>11375 Dats in dietsche na mijn verstaen</l>
<l>Coninclike monster, sonder waen.</l>
<l>Die monster was gesticht, dats waer,</l>
<l>Om conincs Bans ere daer.</l>
<l>Die monster steet op enen berch al,</l>
<l>11380 Ende onder die monster staet een dal,</l>
<l>Ende daer in een lac. Also gi coemt daer</l>
<l>Gaeter in al sonder vaer,</l>
<l>Want els niet dan toverie en es;</l>
<l>Ende hebbedi gene herte des,</l>
<l>11385 Dat gire in gaet, ontbeit totien</l>
<l>Dat gire ieman ingaen sult sien.</l>
<l>Ende alse gire ieman ingaen siet</l>
<l>Volget hem ende en laetes niet;</l>
<l>Want ne daeddijs niet, sonder waen,</l>
<l>11390 Mijn orbare bleve al ongedaen.</l>
<l>Ende als gi sult comen daer lac es</l>
<l>Gi sult daer vinden, des sijt gewes,</l>
<l>Scone huse ende salen</l>
<l>Ende hovesche lieden ende vroet van talen.</l>
<l>11395 Vraeget dan om die vrouwe daer</l>
<l>Van daer binnen, die heet over waer</l>
<l>Iemenne bi rechter namen, ende si</l>
<l>Heet vrouwe vanden Lake daer bi.</l>
<l>Als gise siet segt hare daer naer</l>
<l>11400 Dat ic u selve sinde daer,</l>
<l>Ende dat ic hare bidde om Gode des,</l>
<l>Bider trouwen die si sculdich es</l>
<l>Den genen dien si heeft gevoet,</l>
<l>Dien si niet min en mint dan si mi doet,</l>
<l>11405 Dat si, opdat hare wille si,</l>
<l>Hier wille comen spreken jegen mi."</l>
<l>Ende si visierde doe hare</l>
<l>Welc hare wech te vaerne ware,</l>
<l>Mettien quam die coninc daer inne,</l>
<l>11410 Ende als hi sach die coninginne</l>
<l>Op geseten was hi blide,</l>
<l>Want hi wiste wel tien tide</l>
<l>Dat si niet also siec ne was, sonder waen,</l>
<l>Alse hem was doen verstaen.</l>
<l>11415 Hi vragede hare wat si daede.</l>
<l>Si seide: "Wel, bider Gods genade,</l>
<l>Ic ne bem niet so siec bedi</l>
<l>Als ic gisteren was," seide si.</l>
<l>"Ic bem verlicht van mire siecheden."</l>
<l>11420 Hi seide: "Aet di iet heden?"</l>
<l>Si seide: "Jay ic, een luttelkijn."</l>
<l>"Ic woude wel," sprac hi, "mocht sijn,</l>
<l>Dat gi vanden bedde wart gestaen</l>
<l>Ende ghi inden zale moest gaen</l>
<l>11425 Met ridders, ende proven dare</l>
<l>Ocht gi mocht horen niemare</l>
<l>Die u mochte vertroesten iet."</l>
<l>Si seide: "Ic ne gare noch niet:</l>
<l>Bedi ic bem siec ende swaer."</l>
<l>11430 Die coninc seide tote hare daer naer:</l>
<l>"Ic salre danne gaen, bedi</l>
<l>Het es etentijt." Doe ginc hi,</l>
<l>Ende men ginc daer eten saen.</l>
<l>Doe begonsten in die camere gaen</l>
<l>11435 Tote hare vrouwen ende joncfrouwen,</l>
<l>Die vergaeten alles rouwen</l>
<l>Als sise saegen verlicht alsoe,</l>
<l>Ende maecten grote feeste doe,</l>
<l>Ende troesten so si best mochten daer af.</l>
<l>11440 Maer om troest diemen hare gaf,</l>
<l>Noch om dinc diemen seide dare</l>
<l>Ne mochten si blide maken hare;</l>
<l>Want sine wisten niet levende, als haer dochte,</l>
<l>Daer alle bliscap hare af comen mochte.</l>
<l>11445 Nochtan was si op dien dach</l>
<l>Blider dan si te sine plach;</l>
<l>Ende si dede soeken metter vart</l>
<l>Een goet ende een dapper part.</l>
<l>Ende si dede soeken beide</l>
<l>11450 Breidel, sambuwe ende gereide,</l>
<l>Die diere waren ende rike</l>
<l>Ende berect mede cierlike.</l>
<l>Des anderdaeges stont op vroe</l>
<l>Die coninginne ende seide doe</l>
<l>11455 Ter joncfrouwen: "Hets tijt nu,</l>
<l>Dat gi wech vart, gereid u,"</l>
<l>Si gereidde hare daer nare,</l>
<l>Ende die coninginne gaf hare</l>
<l>Om te ridene bede</l>
<l>11460 Roc ende mantel mede</l>
<l>Van roden samite, ende daer bi</l>
<l>Noch enen mantel, die si</l>
<l>Tandren tiden alsi woude</l>
<l>Ende haer goet dochte dragen soude.</l>
<l>11465 Ende si leverde haer enen naen,</l>
<l>Die alle tongen conste verstaen,</l>
<l>Ende enen sciltknecht diere gelike</l>
<l>Om te varne sekerlike.</l>
<l>"Als gi biden lake coemt," seide si,</l>
<l>11470 "Ne voerse niet met u daer bi,</l>
<l>Maer laetste te mostier royale."</l>
<l>Si seide si sout doen wale.</l>
<l>Die joncfrouwe porrede mettien,</l>
<l>Ende die coninginne heeft na hare gesien</l>
<l>11475 Al in een, ende wachte</l>
<l>Also verre als sise sien machte.</l>
<l>Ende als sise niet langer mochte sien,</l>
<l>Noch joncfrouwe noch pert mettien,</l>
<l>Gebrac hare therte ende si besweec,</l>
<l>11480 Ende si sat neder al bleec</l>
<l>Ende weende ende mesbarde so saen,</l>
<l>Dat si met pinen mochte opstaen.</l>
<l>Alsi dus weende si vant</l>
<l>Een vingerlin an hare hant,</l>
<l>11485 Dat Lanceloet te dragene plach.</l>
<l>Mettien si opt vingerlijn sach,</l>
<l>Dat hem die vrouwe van Lac gehinde</l>
<l>Doe sine te hove sinde</l>
<l>Om nuwe ridder sine;</l>
<l>11490 Ende hare gedachte biden vingerline</l>
<l>Omden ghenen diet hare gaf,</l>
<l>Daer hare vele pinen was comen af.</l>
<l>Doe custe si dat vingerlijn</l>
<l>Gelijc ocht helich hadde [ge]sijn.</l>
<l>11495 Mettien seide die coninginne:</l>
<l>"Ay Lanceloet, wel lieve minne,</l>
<l>Nadien dat ic nacht noch dach</l>
<l>En gene bliscap hebben ne mach</l>
<l>Bi niemaren die ic hore van u,</l>
<l>11500 So sal ic mi conforteren nu</l>
<l>Met desen vingerline, dat gi</l>
<l>Hadt so wart, ende bedi</l>
<l>Dat gi so minnet ne sal ic niet sien</l>
<l>Ic ne sal verbliden vandien.</l>
<l>11505 Ende God onse here moete geven</l>
<l><edition n="78"/>Dat ic noch so lange moete leven,</l>
<l>Dat ic u gans ende gesont</l>
<l>Hebben moete noch teneger stont,</l>
<l>Mine mochten daerna gene saken</l>
<l>11510 Gescien, die mi drove mochten maken."</l>
<l>Die coninginne sprac dese wort</l>
<l>Tote haer selven, die gi hebt gehort,</l>
<l>Ende si ginc neder blide van desen</l>
<l>Dan si te voren hadde gewesen,</l>
<l>11515 Ende bat Gode dat hi hare</l>
<l>Horen dede goede niemare,</l>
<l>Die si begherde te horne sere.</l>
<l>Davonture swiget mere</l>
<l>Hier af, ende sal van Lancelote van Lac</l>
<l>11520 Spreken, daer si in langen af ne sprac.</l>
<l>Lanceloet, nader avonturen spreken,</l>
<l>Bleef ter stat .vi. weken</l>
<l>Datten die quene brochte,</l>
<l>So dat hem selven dochte</l>
<l>11525 Dat hi gans was ende gesont,</l>
<l>Ende wapine mochte dragen tier stont.</l>
<l>Al ne was hi niet al genesen</l>
<l>Hem begonste verdrieten na desen</l>
<l>Vander raste, ende hem dochte na das,</l>
<l>11530 Dat hi daer alte lange was.</l>
<l>Doe sciet hi uten hove</l>
<l>Bider goeden lieden love,</l>
<l>Die hi alle Goede beval.</l>
<l>Die quene haddem gereet al</l>
<l>11535 Nuwe wapine daer ter stede</l>
<l>Ende rike, ende enen scilt mede.</l>
<l>Si quamen omtrent middach gereden</l>
<l>Daer si achterhaelden tere stede</l>
<l>Ene joncfrouwe op een swart part,</l>
<l>11540 Thoeft geslagen nederwart,</l>
<l>Die geweent hadde, alsmen wel sien</l>
<l>Mochte an hare oegen, bidien</l>
<l>Dat si geswollen waren ende groet.</l>
<l>Hi groettese ende si ontboet</l>
<l>11545 Hem sciere weder goeden dach.</l>
<l>Hi sprac hare ane als hi dat sach:</l>
<l>"Joncfrouwe, gi dunct mi tongemake;</l>
<l>Ic soude gerne weten die sake</l>
<l>Waerbi dat es, wart u wille.</l>
<l>11550 Ic soude gerne lude ende stille</l>
<l>Daer toe geraden na minen gedochte</l>
<l>Ten alrenbesten dat ic mochte."</l>
<l>Si seide: "Here, ic segge u</l>
<l>Dat niemen en es in die werelt nu,</l>
<l>11555 Sonder God allene, diere toe dochte</l>
<l>Dat hire toe geraden mochte;</l>
<l>Bedi om die selve sake</l>
<l>Daer ic om bem tongemake</l>
<l>Sijn tonpayse .c.m. man,</l>
<l>11560 Ende daer en es niet te wonderne an;</l>
<l>Ic en verlieser niet ane allene,</l>
<l>Maer die lieden algemene.</l>
<l>Arme edel liede gemeenlike</l>
<l>Verlieser an van erderike,</l>
<l>11565 Ende alle die rike verlieser an</l>
<l>Van Grote bertaengen wijf ende man,</l>
<l>Ende van allen andren landen toe."</l>
<l>Lanceloet sprac toter joncfrouwen doe:</l>
<l>"Mine wondert dan niet der sake,</l>
<l>11570 Joncfrouwe, dat gi sijt tongemake.</l>
<l>Joncfrouwe, nu biddic u des,</l>
<l>Dat gi mi segt wat es;</l>
<l>Nadien dat so vele lieden es cont</l>
<l>Ghi moeget nu ter stont,</l>
<l>11575 Wildi, sonder mesdaet seggen mi."</l>
<l>Si seide: "Jay ic, nadien dat gi</l>
<l>Te wetene dit begert so sere.</l>
<l>Nochtan wondert mi, here,</l>
<l>Dat gijs niet en hebt gehort,</l>
<l>11580 Men weet elcsins weder ende vort.</l>
<l>Here, hets waer, ic ben tongemake</l>
<l>Om twerande sake:</l>
<l>Die ene es om mire suster comen.</l>
<l>Die mi een ridder heeft genomen</l>
<l>11585 Met crachte, ende die ander es</l>
<l>Om enen ridder, des sijt gewes,</l>
<l>Dies mi hadde doen hebben wrake</l>
<l>Haddi geweest wel te gemake.</l>
<l>Maer neen hi, bedi hi es doet.</l>
<l>11590 Hoe ict weet sal ic u seggen bloet.</l>
<l>Hets waerheit, alst daertoe quam</l>
<l>Dattie ridder mire suster nam</l>
<l>Ende hire niet en woude sceden of.</l>
<l>Noch om bede noch om gelof,</l>
<l>11595 Ic maecte doe mine vart</l>
<l>Tes conincs Arturs hove wart,</l>
<l>Om daer te clagene das,</l>
<l>Dat mi sulc onrecht gedaen was.</l>
<l>Ende als ic daer binnen quam</l>
<l>11600 Ic en vant daer nieman noch en vernam</l>
<l>Die mi iewerinc af antworden; mare</l>
<l>Si waenden allegader dare</l>
<l>Ende hadden groet mesbaer ende geclach.</l>
<l>Ic sconfierde mi als ic dat sach.</l>
<l>11605 Ende mi seide een cnape daer</l>
<l>Dattie grote rouwe ende mesbaer,</l>
<l>Die daer hadden cleine ende groet,</l>
<l>Was om minen here Lanceloet,</l>
<l>Diemen seide dat doet ware.</l>
<l>11610 Ende alsic van minen orbare</l>
<l>Niet comen mochte ruemde thof,</l>
<l>Drove en tongemake daer of,</l>
<l>Dattie ghene doet was, daer sal</l>
<l>Breke af hebben die werelt al;</l>
<l>11615 Want niemen ne sal na sine doet</l>
<l>Hebben ontfarmnesse so groet</l>
<l>Van allen joncfrouwen als hi plach</l>
<l>Te hebben alden dach.</l>
<l>Ic ne vinde man vort nemmermere,</l>
<l>11620 Die mi berecht van minen here."</l>
<l>Alse Lanceloet wiste die waerheit das,</l>
<l>Dat al thof tonpayse was</l>
<l>Hi pensede thant dat sine vrouwe</l>
<l>Die coninginne met groten rouwe</l>
<l>11625 Siec was; om die sake</l>
<l>Dat hi was sere tongemake.</l>
<l>Lanceloet seide ter joncfrouwen saen,</l>
<l>Die hem dat dede verstaen:</l>
<l>"Joncfrouwe, waer dat sake dat ghi</l>
<l>11630 Ene boetscap doen [wout] dor mi,</l>
<l>Ic soude pinen met al minen gedochte</l>
<l>Ocht ic u suster lossen mochte."</l>
<l>Si sprac: "Het en es stat, sonder waen,</l>
<l>In geen lant ine wouder gaen</l>
<l>11635 Optie vorwarde dat gi</l>
<l>Mine suster doet hebben mi."</l>
<l>"Wijst mi waer die ridder es,</l>
<l>Ic salre gaen, sijt seker des."</l>
<l>Si seide dat hi daer bi ware.</l>
<l>11640 Doe seide Lanceloet tote hare:</l>
<l>"Vart voren ic volge u naer."</l>
<l>Si sloeg uten groeten wege daer,</l>
<l>Ende leidene toten torre toe,</l>
<l>Daer hare suster in was doe.</l>
<l>11645 Si seide: "In genen tor es</l>
<l>Mijn suster, here, des sijt gewes,</l>
<l>Ende die ridder, diese nam, met hare."</l>
<l>Hi seide: "Coemt met mi al dare.</l>
<l>Ende wisetse mi, ic sal tier stont</l>
<l>11650 U weder geven, bem ic gesont."</l>
<l>Die joncfrouwe seide doe: "Here,</l>
<l>Ic ontsie den ridder sere."</l>
<l>Hi seide: "Ic sal u verweren</l>
<l>Jegen al dat u wille deeren."</l>
<l>11655 Die joncfrouwe reet met hem doe,</l>
<l><edition n="79"/>Ende si voren toter porten toe.</l>
<l>Si riepen in, ende men ontdede,</l>
<l>Ende si voeren in die stede</l>
<l>Ende vonden den ridder, die tien stonden</l>
<l>11660 Tongemake lach van wonden.</l>
<l>Lanceloet vragede hare oft si</l>
<l>Harre suster iet saege daerbi;</l>
<l>Ende [si] seide: "Here, ic segge u,</l>
<l>Siet waer si ginder sit nu."</l>
<l>11665 Lanceloet namse bider hant</l>
<l>Ende levretse hare thant,</l>
<l>Ende hietse haer leden daer si woude,</l>
<l>Want si niemen vinden en soude</l>
<l>Diese soude durren letten dare</l>
<l>11670 Alse lange als hire bi ware.</l>
<l>Si seide: "Groten danc, here,</l>
<l>Ine heesche u niet mere</l>
<l>Dat ghi mi in mijn behout leit nu;</l>
<l>Van uwen belove hebbedi u</l>
<l>11675 Wel gequijt nu indelike."</l>
<l>Hi seide: "Gaet wech sekerlike,</l>
<l>Ic sal u toter steden</l>
<l>Daer gi wilt sijn leden."</l>
<l>Hi nam die joncfrouwe metter vart</l>
<l>11680 Ende hiefse vor hem op sijn part.</l>
<l>Alse dat die sieke ridder sach</l>
<l>Hi was sere drove daer hi lach,</l>
<l>Ende seide tot Lancelote dat hi</l>
<l>Hem onrecht dede daerbi,</l>
<l>11685 Dat hi sine joncfrouwe wech vorde doe,</l>
<l>Ende hi geen recht en hadde daertoe.</l>
<l>Ende hi seide: "Ware ic gesont</l>
<l>Gi soutse hier laeten nu ter stont.</l>
<l>Ende magix stade hebben iewerinc</l>
<l>11690 Weet wel, gine daedt noit dinc</l>
<l>Die u berau also sere."</l>
<l>Lanceloet seide: "Ay lieve here,</l>
<l>Gi naemt die joncfrouwe met crachte</l>
<l>Haers ondancs met ure machte.</l>
<l>11695 Ende gelijc dat gise hebt genomen</l>
<l>Met crachte, ende deedse hier comen</l>
<l>Sal icse met rechte wech voren van u.</l>
<l>Ende dinct u dat onrecht doe nu,</l>
<l>Alse gi wilt neemt bate van desen."</l>
<l>11700 Dander sprac het soude also wesen.</l>
<l>Mettien voren si vander steden.</l>
<l>Alsi een stuc hadden gereden</l>
<l>Lanceloet vragede der joncfrouwen doe</l>
<l>Wie den ridder wonde soe?</l>
<l>11705 Si seide: "Ic sal u seggen, here.</l>
<l>Alse hi mi wech vorde wenende sere</l>
<l>Wie gemoetten .ij. ridders, die daer bi</l>
<l>Ontfarmnesse hadden op mi,</l>
<l>Ende wouden mi bescudden doe,</l>
<l>11710 Ende wondene; ende weerden soe,</l>
<l>Dat hise doet sloech bede.</l>
<l>Ende hie vorde ter stede,</l>
<l>Daer ghi hem vont ende mi.</l>
<l>Ende als hi gebeet was doe was hi</l>
<l>11715 So siec, dat hi waende wesen doet,</l>
<l>Ende ginc liggen optie noet.</l>
<l>Nu es mi bi u wel gesciet</l>
<l>Want noch en dede hi mi niet</l>
<l>Enichge dinc, die mi messat."</l>
<l>11720 Doe hare suster horde dat</l>
<l>Was si also blide van desen</l>
<l>Alse enich wijf mochte wesen.</l>
<l>Si reden so verre dat si vernamen</l>
<l>Enen bosch; als sire toe quamen</l>
<l>11725 Vonden si ene scone woninge daer.</l>
<l>Die joncfrouwen beetten beide daer naer,</l>
<l>Ende baden hem dat hi beeten soude.</l>
<l>Hi antworde hine woude,</l>
<l>Hi hadde so verre te gane.</l>
<l>11730 So laegen hem so vaste ane,</l>
<l>Dat hi beeten moeste ende eeten:</l>
<l>Die quene met hem, dat suldi weten.</l>
<l>Die joncfrouwe dedem feeste groet.</l>
<l>Alsi geheten hadde sprac Lanceloet:</l>
<l>11735 "Joncfrouwe, hebbic gedaen mijn belof?"</l>
<l>"Ja gi, here, hebt danc daer of."</l>
<l>"Nu biddic u, joncfrouwe, sonder waen,</l>
<l>Om den dienst, die ic u hebbe gedaen,</l>
<l>Ende op u bate, dat gi vart</l>
<l>11740 Sconincs Arturs hove wart,</l>
<l>Ende doet verstaen der coninginnen,</l>
<l>Ende hen allen die daer sijn binnen,</l>
<l>Dat si alle moegen seker wesen des,</l>
<l>Dat Lanceloet niet doet en es,</l>
<l>11745 Maer gesont ende te gereke.</l>
<l>Ende segt hem coenleke,</l>
<l>Dat si seker moegen weten</l>
<l>Dat gi hebt gedronken ende geeten</l>
<l>Met enen ridder, die met hem at</l>
<l>11750 Gister navont, ende oec dat</l>
<l>Hi lach met hem in een bedde toe."</l>
<l>Die joncfrouwe sprac tote Lancelote doe:</l>
<l>Ic ne sal niet geloeft wesen</l>
<l>Ine ware bat seker van desen."</l>
<l>11755 Hi seide: "Gi mocht wel doen verstaen</l>
<l>Der coninginnen, sonder waen,</l>
<l>Dat hi gans es ende gesont."</l>
<l>Die joncfrouwe seide tier stont:</l>
<l>"Ic ne mach dan niet faelgieren</l>
<l>11760 Rike te sine in gere manieren</l>
<l>Ende machtich mijn leven al,</l>
<l>Nadien dat ic bringen sal</l>
<l>Sulke niemare in Arturs hof;</l>
<l>Want ic ne duchte niet daer of,</l>
<l>11765 Die coninc en geeft mi enen casteel</l>
<l>Ocht enen port al geheel,</l>
<l>Hort hi dese niemare van mi</l>
<l>Eer si hem van andren geseecht si."</l>
<l>Hi seide dat hem dat lief ware</l>
<l>11770 Ende hi sciet doe van hare</l>
<l>Ende voer metter quenen doe.</l>
<l>Si reden toten avonde toe,</l>
<l>Daer si tere witter abdyen quamen</l>
<l>Daer si hare herberge namen.</l>
<l>11775 Ende die joncfrouwe ob ander side</l>
<l>Sciet van haerre suster tien tide</l>
<l>Dat van haerre was gevaren Lanceloet.</l>
<l>Si reet al blide te Kameloet.</l>
<l>Als sire quam si beette ter vart,</l>
<l>11780 Ende gaf te houdene hare part.</l>
<l>Si vragede om die coninginne daer nare</l>
<l>Ende om den coninc. Men seide hare</l>
<l>Dattie coninc was in sijn proieel</l>
<l>Ende met hem sire barone een deel.</l>
<l>11785 Men seide hare vander coninginnen</l>
<l>Dat si was in hare camere binnen,</l>
<l>So dattie joncfrouwe eer ginc</l>
<l>Ter coninginnen dan ten coninc.</l>
<l>Si knielde ende si seide hare:</l>
<l>11790 "Vrouwe, ic bringe u niemare</l>
<l>Van Lancelote dat hi es al gesont."</l>
<l>Alse die coninginne dat verstont</l>
<l>Verscoet si al van bliscepen</l>
<l>Daer si mede was begrepen,</l>
<l>11795 Ende si seide: "Soete vriendinne,</l>
<l>Waer bi weetti dit, lieve minne?"</l>
<l>Si seide: "Ic segt u bi mire trouwe."</l>
<l>Doe vertelde hare die joncfrouwe</l>
<l>Hoe hare die ridder seide daer af,</l>
<l>11800 Die hare haerre suster weder gaf,</l>
<l>Dat hi met Lancelote at ende dranc,</l>
<l>In een bedde, des was onlanc,</l>
<l>Met hem hadde gelegen toe.</l>
<l>Die coninginne vragede hare doe</l>
<l>11805 Ocht si den ridder iet hadde gesien</l>
<l><edition n="80"/>Ongewapent? Si seide mettien:</l>
<l>"Vrouwe, jay ic herde wale, bedi</l>
<l>Hi at gister navont met mi."</l>
<l>Die coninginne vragede hare</l>
<l>11810 Hoe hi gescapen was, daer nare.</l>
<l>Die joncfrouwe seide: "Vrouwe,</l>
<l>Hi dinct mi, bi mire trouwe,</l>
<l>Die scoenste ridder vander werelt sijn,</l>
<l>Ende hi es bruen een lettelkijn."</l>
<l>11815 Ende si seider so vele tekens toe,</l>
<l>Dattie coninginne wel wiste doe</l>
<l>Dat Lanceloet was. Ende tien tide</l>
<l>Wart die coninginne so blide,</l>
<l>Het ne mochte vertellen niemen.</l>
<l>11820 Si sciet vander joncfrouwen sniemen</l>
<l>Ende was haers so blide, dat hare</l>
<l>Sere wonderde waer bi het ware.</l>
<l>Die coninginne seide metter vart:</l>
<l>"Ter goeder tijt quaemdi hare wart,</l>
<l>11825 Bedi noit en wart joncfrouwe ontfaen</l>
<l>Met sulker bliscap, sonder waen,</l>
<l>Als u ontfaen sal mijn here die coninc</l>
<l>Alsi van deser dinc</l>
<l>Horen sal, van deser blider niemare.</l>
<l>11830 Nu laet ons gaen tote hem, coemt hare,</l>
<l>Bedi die lettinge es mi leet</l>
<l>Dat hi die niemare noch niet ne weet."</l>
<l>Si leidese vor den coninc ende dede</l>
<l>Hare vorden coninc seggen mede</l>
<l>11835 Dat si hare hadde geseit te voren.</l>
<l>Die coninc wart blide int horen.</l>
<l>Hi seide ter joncfrouwen doe,</l>
<l>Daert alle die barone horden toe:</l>
<l>"Gi hebt mi gemaect nu te tide</l>
<l>11840 Met deser niemare herde blide:</l>
<l>Nu willic u te lone deelen</l>
<l>Enen dien gi kiest van minen castelen."</l>
<l>Si viel hem te voeten metter spoet</l>
<l>Ende si custe sinen voet,</l>
<l>11845 Ende bat dat hi daer ave</l>
<l>Den casteel van Louzech op gave</l>
<l>Omdat sire in hadde gewesen.</l>
<l>Die coninc gaven hare na desen.</l>
<l>Doe dreven si alle bliscap groet,</l>
<l>11850 Die daer waren, sonder genoet;</l>
<l>Mar boven al die coninginne.</l>
<l>Si was blide in haeren sinne,</l>
<l>Ende si genas emmer mede</l>
<l>Van dage te dage van haere siechede,</l>
<l>11855 Ende si hadde weder cortelike</l>
<l>Hare scoenheit geheellike.</l>
<l>Ende hadde si noit vordesen</l>
<l>In hogen ende blide gewesen</l>
<l>Si waest nu vele mere.</l>
<l>11860 Si loech ende speelde sere,</l>
<l>Ende sine onderwant hare dinc negeen</l>
<l>Dan dat si Gode bat al in een</l>
<l>Dat hi den genen wilde geven</l>
<l>Gesont ende goet leven,</l>
<l>11865 Doer wien si so vele swaerheden</l>
<l>Hadde gedaen ende leden</l>
<l>Met droefheden ende met sere.</l>
<l>Nu ne spreect davonture niet mere</l>
<l>Vanden coninc ende der coninginnen,</l>
<l>11870 Ende sal te sprekene beginnen</l>
<l>Van Lancelote nu ter ure</l>
<l>Ende van sire avonture.</l>
<l>Davonture seget hier ter steden,</l>
<l>Alse Lanceloet was gesceden</l>
<l>11875 Vander witter abdien, dat hi</l>
<l>Voer blide ende in hogen, bedi</l>
<l>Dat hi hadde ontboden niemare</l>
<l>Der coninginnen, die hare</l>
<l>Harde wel soude sijn comen,</l>
<l>11880 Ende als sise hadde vernomen</l>
<l>Dat sire blide soude wesen.</l>
<l>Hi vragede der quenen na desen</l>
<l>Waer dat sine leiden woude?</l>
<l>Si seide dat hijt niet weten en soude</l>
<l>11885 Vore dat hi daer quame.</l>
<l>Hi seide: "Dat si in Gods name."</l>
<l>Si reden so verre, dat si quamen</l>
<l>In enen sconen beemt te samen.</l>
<l>Het was een heet weder, want het was</l>
<l>11890 Omtrent Sinte Jhans messe, als ict las.</l>
<l>Si vonden ene fonteine daer,</l>
<l>Die doer scone was ende claer</l>
<l>Onder die scade van .ij. sicamoren,</l>
<l>Ende si vonden dar voren</l>
<l>11895 Twee ridders ende .ij. joncfrouwen toe,</l>
<l>Die opt gras hadden gespreit doe</l>
<l>Een witte dwale suverlike:</l>
<l>Si saten ende aten wel blidelike.</l>
<l>Ten irsten dat si hadden versien</l>
<l>11900 Lancelote si stonden op mettien</l>
<l>Jegen hem, ende nadesen</l>
<l>Hieten sine wellecome wesen.</l>
<l>Si dedene beeten om eten;</l>
<l>Ende tirst dat hi [bi] hen was geseten</l>
<l>11905 Hi hadde gehadt heiten groet,</l>
<l>Ende waser of in tansichte al roet,</l>
<l>Ende hi was al scone bi desen,</l>
<l>Dat niemen so scone mochte wesen:</l>
<l>Ende om sine grote scoenhede</l>
<l>11910 Begonstene besien daer ter stede</l>
<l>Ene vanden .ij. joncfrouwen, die was</l>
<l>Des eens suster als ict las.</l>
<l>Ende si was maeget nochtoe,</l>
<l>Ende so dore scone daertoe</l>
<l>11915 Ende wel gemaect, dat hare gelike</l>
<l>Niemen en was in erderike.</l>
<l>Men vant daer genen ridder mede</l>
<l>Hine haddese om hare scoenhede</l>
<l>Gerne te wive genomen; mar si</l>
<l>11920 En hads genen wille, bedi</l>
<l>Sine hadde noit binnen</l>
<l>Haren live gemint met minnen,</l>
<l>Ende sine hadde noit vordien</l>
<l>Coninc noch grave noch ridder gesien,</l>
<l>11925 Dien si te mannen woude dangieren.</l>
<l>Ende si sach in allen manieren</l>
<l>Op Lancelote den tijt dat men at.</l>
<l>Si sach sinen mont, die hem wel sat</l>
<l>Ende gelijc ere rosen was roet.</l>
<l>11930 Daer af quam hare pine groet.</l>
<l>Si wart gequijt thant van dien,</l>
<l>Sine hadde noit so scone gesien</l>
<l>Als hi hare dochte, teneger stede,</l>
<l>Noch enichge vrouwe noch joncfrouwe mede.</l>
<l>11935 Si sach sine oegen, die haer dochten daer</l>
<l>Gelijc tween sconen mirauden claer.</l>
<l>Si sach sijn scone vorhoeft</l>
<l>Ende sijn kersp haer, des geloeft,</l>
<l>Gelijc den goutdraeden, ende si sach</l>
<l>11940 Dat so grote scoenheit an hem lach,</l>
<l>Dat si so met minnen wart bevaen,</l>
<l>Dat si al verspanc, sonder waen.</l>
<l>Ende die ridder die hare broeder was</l>
<l>Wart thant geware das,</l>
<l>11945 Dat si bleec was, ende hadde van desen</l>
<l>Wonder wat hare mochte wesen.</l>
<l>Hi vragede wat si hadde hare.</l>
<l>Si seidde dat si siec ware.</l>
<l>Lanceloet was van ridenne sere</l>
<l>11950 Verhit, ende hi hadde groten gere</l>
<l>Te drinkene vander scoenre fonteine,</l>
<l>Die hi daer sach inden pleine,</l>
<l>Ende hi dranker af na desen.</l>
<l>Si dochtem cout ende goet wesen.</l>
<l>11955 Hi dranc te vele, sonder waen:</l>
<l><edition n="81"/>Van siecheden waendi sterven saen.</l>
<l>Hi viel in onmacht van groter smerte,</l>
<l>Die hi dogede tsire herte.</l>
<l>Hi lach lange ocht hi doet ware.</l>
<l>11960 Als hi spreken mochte seidi daer nare:</l>
<l>"Ay soete vrouwe, ic sal nu,</l>
<l>Mi dinke, sterven al sonder u.</l>
<l>Dese doet soude mi in desen</l>
<l>Goedertierren dunken wesen,</l>
<l>11965 Storvic doch binnen uwen armen.</l>
<l>Maer nenic niet, acharmen."</l>
<l>Hi strecte sine leden saen</l>
<l>Ende sine oegen gingen te stale staen.</l>
<l>Hi viel in onmacht daer nare</l>
<l>11970 Gelijc ocht hi doet ware.</l>
<l>Tirst dattie quene dat versach</l>
<l>Riep si lude: "Owi, awach,</l>
<l>Vrouwe Sinte Marie, sal nu hiere</l>
<l>Dese ridder sterven in deser maniere,</l>
<l>11975 Die beste ridder, sekerlike,</l>
<l>Diemen weet in al erderike?</l>
<l>Om Gode, doetter raet toe,</l>
<l>Goede lieden, of gi weet hoe,</l>
<l>Ic vrese dat dese fonteine, daer hi</l>
<l>11980 Af dranc, gevenijnt si.</l>
<l>Storve hi aldus, sonder waen,</l>
<l>Ic souder mi selven om verslaen;</l>
<l>Ende sterft hi, sijt seker dies,</l>
<l>Nemmerme wordt verset tferlies."</l>
<l>11985 Alsi dus spraken si vernamen</l>
<l>Datter slangen uter fonteinen quamen,</l>
<l>Die elke andren jagede daer,</l>
<l>Ende keerden in die fonteine daer naer.</l>
<l>Die oude joncfrouwe seide na dien;</l>
<l>11990 "Soete vriende, nu mogede sien,</l>
<l>Dat vanden beesten es gevenijnt</l>
<l>Die fonteine, die den ridder pijnt,</l>
<l>Ende daer die edel man bi es doet."</l>
<l>Si gingen maken jamer groet.</l>
<l>11995 Die ridder sprac doe sire suster an:</l>
<l>"Suldi laeten desen edel man</l>
<l>Ne sterven bi fauten van u?</l>
<l>Men soude nieman vinden nu,</l>
<l>Die so wel kent der crude cracht</l>
<l>12000 Alse gi doet, ende hare macht,</l>
<l>Ende van venine af te done also wel</l>
<l>Weetti meer dan ieman el.</l>
<l>Ic ne sach u noit op enen tijt</l>
<l>Also trage alse gi nu sijt</l>
<l>12005 Te helpene desen goeden man."</l>
<l>Si sprac: "ic ne waende niet dat hier an</l>
<l>Mijns sins iet te done was.</l>
<l>Nu sal ic mi onderwinden das,</l>
<l>Hem te helpene vander doet,</l>
<l>12010 Magic, want hi heves noet."</l>
<l>Si sochte daer inden beemt thant</l>
<l>Crude, die si daer toe goet vant,</l>
<l>Ende si brac gene crude warde</l>
<l>Metten apple van Lanceloets swerde</l>
<l>12015 Inden selven nap, daer hi uut doe</l>
<l>Hadde gedronken, ende si deder toe</l>
<l>Triacle, die si hadde daer.</l>
<l>Ende si ontdede hem den mont daer naer,</l>
<l>Ende goet hem tgene inden mont.</l>
<l>12020 Hi dranc so hi best mochte tier stont,</l>
<l>Ende hi was geswollen alsoe,</l>
<l>Dat sine beene waren doe</l>
<l>Also groet als een man es</l>
<l>Omtrent die borst, des sijt gewes.</l>
<l>12025 Tirst dat Lanceloet hadde daer af</l>
<l>Gedronken, dat hem die joncfrouwe gaf,</l>
<l>Hi begonste swellen sere;</l>
<l>Ende hi swal je lanc so mere,</l>
<l>So dat hi also groet ene tonne was.</l>
<l>12030 Die joncfrouwe bat haren broeder das,</l>
<l>Dat hi hare alle die cleder brochte,</l>
<l>Die hi in hare camere vinden mochte.</l>
<l>"Wie sulne hier leggen, bedi</l>
<l>Vortmenne henen, dunket mi</l>
<l>12035 Dat hi sterven sal, die ridder wart."</l>
<l>Met haesten sat die ridder op sijn part,</l>
<l>Ende reet al dat hi mochte,</l>
<l>So dat hi hare cleder brochte,</l>
<l>Daer mede geladen was een rosside;</l>
<l>12040 Ende ene viole ter selver tide,</l>
<l>Die si hem te bringene beval.</l>
<l>Hi vant Lancelote so ontmaect over al,</l>
<l>Dat hi met oegen niet mochte gesien.</l>
<l>Tfenijn was opgegaen mettien,</l>
<l>12045 Dat hem al sijn ansichte swal.</l>
<l>Die joncfrouwe hiet ende beval</l>
<l>Datmen hare een bedde bringen soude.</l>
<l>Si leiden daer op also houde,</l>
<l>Ende si leide op hem daer naer</l>
<l>12050 Al die cleder, die si hadde daer,</l>
<l>Die cume hadde gedragen een part.</l>
<l>Si de[de] een pawelgoen metter vart</l>
<l>Rechten op al daer ter stede,</l>
<l>Om die heiten te scuwene mede.</l>
<l>12055 Die joncfrouwe, dat suldi weten,</l>
<l>Hiltene herde cort om sweten.</l>
<l>Hi hadde, dat dochtem, meerre pine</l>
<l>Vander heiten dan van den venine:</l>
<l>Hi ne mochte hem verporren niet</l>
<l>12060 Daer hi lach, noch spreken iet.</l>
<l>Hi sceen bat al den dach vort an</l>
<l>Een doede dan een levende man.</l>
<l>Noit ne dogede man tere stede</l>
<l>Meerre pine dan hi dede.</l>
<l>12065 Nochtan en was hi niet tonder soe,</l>
<l>Hine pensede emmertoe</l>
<l>Om die coninginne sire vrouwe</l>
<l>Meer dan om hem selven inden rouwe.</l>
<l>Hi wiste wel, also houde alse hare</l>
<l>12070 Van siere doet quame die niemare</l>
<l>Si soude scire sterven daer naer:</l>
<l>Dit was die dinc die hem meest was swaer,</l>
<l>So dat hi in dit verdriet lach</l>
<l>Ende in desen rouwe al den dach,</l>
<l>12075 Al dien nacht al dore oec mede,</l>
<l>Sonder verporren sine lede</l>
<l>Ende sonder te sprekene wort.</l>
<l>Hi sweette also gedect recht vort,</l>
<l>Ende dar ne ruste nieman, tuwaren,</l>
<l>12080 Van allen die bi hem waren;</l>
<l>Die joncfrouwe verboet hem lieden</l>
<l>Dat si van hem niet ne scieden.</l>
<l>Des ander dages te middage</l>
<l>Begonsti te makene clage,</l>
<l>12085 Ende seide: "Ay God, lieve here,</l>
<l>Dese heiten deert mi nu mere."</l>
<l>Die joncfrouwe antworde daer toe:</l>
<l>"Here, ghi moetse gedogen also</l>
<l>Tote morgen dat dach sal wesen,</l>
<l>12090 Dan suldi sijn genesen</l>
<l>Bider hulpe van onsen here."</l>
<l>Hi sweech ende ne sprac niet mere.</l>
<l>Die joncfrouwe sprac haren broeder an:</l>
<l>"Ocht ic desen ridder genesen can</l>
<l>12095 Ne soudi niet te rechte wesen mijn</l>
<l>Tirst dat hi genesen sal sijn?"</l>
<l>Die ridder seide: "Suster, jahi,</l>
<l>Want hi ware doet ne waerdi,</l>
<l>Ende hine sal niet moegen genesen</l>
<l>12100 En moet bi uwer hulpe wesen."</l>
<l>Si seide: "Sijt seker, dat hi al</l>
<l>Binnen .xv. dagen genesen sal,</l>
<l>Ende also starc sijn ende also gesont</l>
<l>Alse hi noit was teneger stont,</l>
<l>12105 Blivic gesont." Die gene diet horden</l>
<l><edition n="82"/>Worden blide vanden worden.</l>
<l>Daer na sijn si ten etene geseten;</l>
<l>Ende tirst dat si hadden geeten</l>
<l>Gingen si slaepen sonder sparen,</l>
<l>12110 Want si sere verwaect waren.</l>
<l>Des ander dages te primetide</l>
<l>Sprac Lanceloet metter lide</l>
<l>Ende seide: "Ay joncfrouwe.</l>
<l>Gi doet mi, bi mire trouwe,</l>
<l>12115 Met heiten die ghi mi doet doegen."</l>
<l>"Ic dancs den here van hier boven,</l>
<l>Die u die cracht gaf, lieve here,</l>
<l>Bedi ic waende een luttel eere</l>
<l>Dat nimmermeer te gere stonde</l>
<l>12120 Sprake ne quame ute uwen monde."</l>
<l>Die joncfrouwe dede van hem doe</l>
<l>.iij. gesticke cuelcten, daer toe</l>
<l>Drie covertoren, ende si vant</l>
<l>Sijn ansichte ontswollen thant,</l>
<l>12125 Sine ledet; maer also saen</l>
<l>Was hem die huyt afgegaen,</l>
<l>Ende sine naglen sijn met allen</l>
<l>Hem vanden vingeren gevallen</l>
<l>Ende vanden teen, des geloeft.</l>
<l>12130 Hem en bleef niet een haer op thoeft;</l>
<l>Maer hi gevoelde wel doe das,</l>
<l>Dat hi sere verlicht was.</l>
<l>Hi bat dat si sijn haer doen souden</l>
<l>In ene bosse, ende dat wel houden:</l>
<l>12135 Hi wout sinden der coninginnen</l>
<l>Omdat si te bat soude kinnen</l>
<l>Ende geloven sijn geval.</l>
<l>Men dede al dat hi beval.</l>
<l>Die joncfrouwe deden eten nadien,</l>
<l>12140 Die met goeden wille op hem heeft gesien.</l>
<l>Hi dochte hare so scone, dat si van desen</l>
<l>Niet versaet en mochte wesen</l>
<l>Al hadt gedurt een jaer.</l>
<l>Si hilts haer over te sotter daer naer,</l>
<l>12145 Ende scout haer selven dar bi.</l>
<l>"Acharme keytive," seide si,</l>
<l>"Waer bi eist dat icken so gerne sie,</l>
<l>Dat hi so scone dunket mie?</l>
<l>Al es hi scone wat es mi te bat dan?</l>
<l>12150 Ja, en hebbicker niet an,</l>
<l>Ic doe, mi es te bat van dien;</l>
<l>Want dat oversoete opsien</l>
<l>Brinct mi int herte daer mede</l>
<l>Ene so grote soetichede</l>
<l>12155 Ende so soete hope, des gelike,</l>
<l>Dat icker bi ware genoech rike,</l>
<l>Ne waendic niet bedroegen wesen.</l>
<l>Maer wi sien vele van desen</l>
<l>Dattie dingen niet also en gescien</l>
<l>12160 Alse die lieden dicken hopen te dien;</l>
<l>Hierbi op avonture, wats gesciet,</l>
<l>Ne dar ic an die hope houden niet."</l>
<l>Aldus disputeerde si doe</l>
<l>Jegen haer selven emmertoe.</l>
<l>12165 Aldus vragede si haer selven daer</l>
<l>Ende gaf antworde toe daer naer.</l>
<l>Als hi geeten hadde si dede</l>
<l>Hem een bedde maken ter stede,</l>
<l>Ende dedene opt tbedde liggen saen,</l>
<l>12170 Ende decten lichte, sonder waen.</l>
<l>Ende ten irsten dat hare dochte</l>
<l>Dat hi in slape wesen mochte</l>
<l>Dede si dandre uutgaen boude,</l>
<l>Datten niemen wecken ne soude.</l>
<l>12175 Alsi lange op hem hadde gesien</l>
<l>Seide si als een drove wijf nadien:</l>
<l>"Ter quader tijt sagic u scoenhede,</l>
<l>Dat icker dus moet quellen mede,</l>
<l>So dat ics niet mag ontgaen</l>
<l>12180 Ine moeter om sterven, sonder waen;</l>
<l>Ende mine sal moegen helpen gene</l>
<l>Cracht van cruden noch van stenen.</l>
<l>Ende dits een groet wonder, bedi</l>
<l>Mi dunct wel, woudic, dat ic mi</l>
<l>12185 Wel hier of getrecken mochte</l>
<l>Ende dar af ontcommeren sochte.</l>
<l>Maer allene dat gepens van desen</l>
<l>Dunct mi so bequame wesen,</l>
<l>Ende het genoeget mi so over wel,</l>
<l>12190 Ja, bat dan enichge dinc mochte el.</l>
<l>Niet bedi dat gepens es mi</l>
<l>Ine weet waer af comen, bedi</l>
<l>Ic ne minde noit vor desen,</l>
<l>Nochtan hebbic versocht gewesen</l>
<l>12195 Dicke van menichgen hogen man,</l>
<l>Dien ic veronware te horne dan.</l>
<l>Nu minnic so, dat ic en mach niet</l>
<l>Mijn herte daer af trecken, wats gesciet;</l>
<l>Ic soude eer willen bi deser sake</l>
<l>12200 Sterven eer icse daer af trake.</l>
<l>Noit ne minde joncfrouwe so sere</l>
<l>Binnen so corter tijt enen here.</l>
<l>Niet ic en betrouwe mi so wel an u,</l>
<l>Want ic hebbe u wel gedient nu,</l>
<l>12205 Dat gi mi niet sult willen doeden</l>
<l>Met uwer minnen, siedi mi in noeden</l>
<l>Opdat mi quame daertoe;</l>
<l>Maer het en sal niet gescien alsoe.</l>
<l>Bider hulpen Gods ons heren,</l>
<l>12210 Ic sal mi van desen wille keren.</l>
<l>Ende ic sal betren raet soeken.</l>
<l>Ic weet wel u ne sal niet roeken</l>
<l>Ene so arme joncfrouwe als ic bem</l>
<l>Te minnen." Dus sprac si op hem,</l>
<l>12215 Ende seide ende wederseide daer.</l>
<l>Nu bequam hi hare wel, ende daer naer</l>
<l>Es hare van hem al vergaen.</l>
<l>Al es si met droefheden bestaen,</l>
<l>Nu es si blide dat si nadien</l>
<l>12220 Opten genen hevet gesien,</l>
<l>Dien si lude ende stille</l>
<l>Mint, wil si ocht ne wille.</l>
<l>Ende si wart drove ende gram,</l>
<l>Ende vloecte die wile dat hare anquam</l>
<l>12225 Dat gepens daer si in was.</l>
<l>Si hilt hare over te sotter das.</l>
<l>Lanceloet ontspranc daer hi lach.</l>
<l>Ende tirst dat hise wenen sach</l>
<l>Was hi so drove, dat hi ter steden</l>
<l>12230 Al verscoet van droefheden;</l>
<l>Hi seide: "Joncfrouwe, wat hebbedi?</l>
<l>Wie was so cone dat hi vor mi</l>
<l>U gram dorste maken nu?"</l>
<l>Si seide: "Here, ne roke u.</l>
<l>12235 Ic ne clage over nieman, sonder waen,</l>
<l>Ende mine heeft niemen quaet gedaen</l>
<l>Sonder mine herte, diene heeft niet</l>
<l>Al dat si wille dat gesciet."</l>
<l>Mettien liet hi vallen die tale;</l>
<l>12240 Maer hen bequam niet wale</l>
<l>Dat hise so drove hadde gesien.</l>
<l>Si drogede hare oegen na dien;</l>
<l>Ende alsi toende haren gedochte</l>
<l>Also grote bliscap alsi mochte</l>
<l>12245 Mettien quamer hare broeder toe.</l>
<l>Hi vragede Lancelote doe</l>
<l>Wat hi dade? "Wel, Goddanc,</l>
<l>Ic sal genesen eer iet lanc."</l>
<l>Binnen dien dat si waren in dit doen</l>
<l>12250 Quamen gereden vor dat pawelgoen</l>
<l>.ij. gewapende ridders, ende daer toe</l>
<l>Ene joncfrouwe, die vrageden doe</l>
<l>Ochtmense daer herbergen mochte.</l>
<l>Het was herbergens tijt dat hen dochte.</l>
<l>12255 Der joncfrouwen broeder seide daer naer,</l>
<l><edition n="83"/>Dat si wel waren comen daer</l>
<l>Al hadder vele meer gewesen:</l>
<l>Hi dede rechten na desen</l>
<l>Een pawelgoen al sonder sparen.</l>
<l>12260 Tirst dat si ontwapent waren</l>
<l>Gingen si sitten rusten daer.</l>
<l>Die wart vragede hen daer naer</l>
<l>Wanen si waren. Doe seiden si:</l>
<l>Van Arturs hove. Doe vragede hi</l>
<l>12265 Wat si sochten in dat lant.</l>
<l>"Wie soeken," antworden si thant,</l>
<l>"Minen here Lancelote van Lac."</l>
<l>Die riddre daer men aldus toe sprac</l>
<l>Gine tote Lancelote saen,</l>
<l>12270 Ende dede hem aldus verstaen:</l>
<l>"Here sijn twee ridders comen nu</l>
<l>Van Arturs hove, die soeken u,</l>
<l>Ende spraken u gerne, wildi:</l>
<l>Segt wat hier af u wille si."</l>
<l>12275 Lanceloet antworde den goeden man:</l>
<l>"Vraget hem wie si sijn: dan</l>
<l>Coemt weder seggen na dien;</l>
<l>Si moochten sulc sijn ic soudse gerne sien,</l>
<l>Ende si mochten oec sulc wesen</l>
<l>12280 Ic ne liete mi niet sien, bi desen</l>
<l>Dat ic in desen pointe bem."</l>
<l>Die ridder ginc weder tote hem</l>
<l>Ende vragede hen wie si waren.</l>
<l>Die riddre antworde sonder sparen:</l>
<l>12285 "Deen ridder es Bohoert geheten,</l>
<l>Dander Lioneel, dat suldi weten."</l>
<l>Tirst dat Lanceloet dat verstont</l>
<l>Hi wart sere blide tier stont.</l>
<l>Als hise horde also nomen</l>
<l>12290 Hi seide: "Gaet, doetse comen."</l>
<l>Tirst dat si vor hem quamen</l>
<l>Hi groettese beide bi namen.</l>
<l>Als sine kinden worden si begrepen</l>
<l>Met so groter bliscepen,</l>
<l>12295 Het ne soude nieman seggen moegen</l>
<l>Die bliscap die si gingen toegen.</l>
<l>Si waren vervart om die sake</l>
<l>Dat sine so sagen tongemake,</l>
<l>Ende si vrageden hem na desen</l>
<l>12300 Ocht hi iet soude moegen genesen.</l>
<l>Hi seide: ja hi, wel cortelike,</l>
<l>Bi sheren hulpe van hemelrike.</l>
<l>Hi seide sine avonture met allen</l>
<l>Also als si hem was gevallen.</l>
<l>12305 Ende alsi davonture verstonden</l>
<l>Hem wondrets sere tien stonden.</l>
<l>Lanceloet seide tot hen daer nare;</l>
<l>"Here, weetti enichge niemare</l>
<l>Vanden hove?" "Hets .viij. dage leden</l>
<l>12310 Dat wi vanden hove sceden henen,</l>
<l>Ende wi lieten tongemake</l>
<l>Den coninc om uwe sake,</l>
<l>Die wel waent, here, dat gi doet sijt.</l>
<l>Ende daer ne dorste nieman tier tijt</l>
<l>12315 Lachen noch spelen om uwen wille."</l>
<l>Ende hi seidem doe vort al stille:</l>
<l>"Here, mijn vrouwe die coninginne</l>
<l>Leeft doer u met droven sinne."</l>
<l>Ende hi telde hem na desen</l>
<l>12320 Al haer leven ende al haer wesen,</l>
<l>Ende dien rouwe dien si vor hen lieden</l>
<l>Dreef alsi van danen scieden.</l>
<l>Doe gaf hem Bohort dat vingerlijn</l>
<l>Datter coninginnen hadde gesijn,</l>
<l>12325 Dat si hem beval ter selver stonde</l>
<l>Te gevene, dat menne vonde.</l>
<l>Ende hi seidem mede al</l>
<l>Dat hem die coninginne beval.</l>
<l>Hi nam tvingerlin mettien,</l>
<l>12330 Ende alsijt wel hadde besien</l>
<l>Kendijt wel ende weende sere.</l>
<l>Ende hi seide: "Wel lieve here,</l>
<l>Dit gebot ne mochtic niet doen nu,</l>
<l>Ic bem so siec, dat seggic u,</l>
<l>12335 Dat ic niet en mach riden van siecheden.</l>
<l>Ende alsic ben genesen mede</l>
<l>Moet ic met deser vrouwen gaen</l>
<l>Ende hare besicheit onderstaen.</l>
<l>Hier bi dinct mi goet dattie een</l>
<l>12340 Te hove wart vare van u tween,</l>
<l>Ende gi hare segt hoe ic vare,</l>
<l>Ende segt mine avonture hare.</l>
<l>Bedi gi sult van desen</l>
<l>Bat dan enich ander geloeft wesen;</l>
<l>12345 Ende om bat geloeft te sine daer</l>
<l>Suldi mire vrouwen voren mijn haer,</l>
<l>Dat ic hebbe gedaen houden daertoe."</l>
<l>Si waren daer wel ontfaen doe,</l>
<l>Sanderdages gereidden wech te gane</l>
<l>12350 Bohort; maer eer hi sciet dane</l>
<l>Seidi tote Lancelote saen:</l>
<l>"Here, ic hebbe jegen u mesdaen</l>
<l>Meer dan gi selve waent, seggic u."</l>
<l>"Hoe es dat," sprac hi, "segt mi nu?"</l>
<l>12355 Bohort seide: "Ic saelt u toegen.</l>
<l>Gedinct u dat quam vor uwen oegen</l>
<l>Een ridder gewapent tere steden</l>
<l>Ende die coninginne wech woude leden,</l>
<l>Ende gi joesteret jegen hem daer?"</l>
<l>12360 Lanceloet seide doe: "Dats waer"</l>
<l>"Dat wasic, here," sprac hi,</l>
<l>"Ende gi joesteret jegen mi.</l>
<l>Here, ic ne kinde u niet.</l>
<l>Van dien dat mi daer af es gesciet</l>
<l>12365 Biddic u genaden nu, here."</l>
<l>Lanceloet sprac: "Gi mesdoet sere</l>
<l>Dat gi u onderwint, bi mire trouwe,</l>
<l>Hant te slane an so hoge vrouwe,</l>
<l>Ende gi verdienet wel daer an</l>
<l>12370 U lijf te verliesene dan.</l>
<l>Ic verbiede u dat gi niet so cone</l>
<l>Sijt meer sulc overdaet te doene,</l>
<l>Bedi weet wel, dat ic bi desen</l>
<l>Toter doet u viant soude wesen."</l>
<l>12375 Hi swoer dat hi hadde gesekert soe,</l>
<l>Dat hijt emmer doen moeste doe,</l>
<l>Ende hi telde hem hoe</l>
<l>Dat hi was bracht daer toe.</l>
<l>Doe maecte Bohort sine vart</l>
<l>12380 Metter joncfrouwe te Galuoie wart,</l>
<l>Ende Lioneel gebrachtene daer</l>
<l>Ende keerde tote Lancelote daer naer.</l>
<l>Lanceloet seide hem: "Tuwaren,</l>
<l>Neve, gi moet te hove varen</l>
<l>12385 Te mire vrouwen, ter coninginnen,</l>
<l>Van minen wege, ende troestense met minne.</l>
<l>Ende gi sult hare voren mijn haer</l>
<l>Ende thant hier weder keren daer naer,</l>
<l>Dat ic weten mach wal sal gescien."</l>
<l>12390 Lioneel voer te hove mettien.</l>
<l>Alse hi int hof quam hi verstont</l>
<l>Dattie coninc voer jaegen tier stont,</l>
<l>Ende die coninginne was comen vort</l>
<l>Van daer si messe hadde gehort.</l>
<l>12395 Tere venstren sat si. Mettien</l>
<l>Heeft si Lionele versien,</l>
<l>Daer si herde blide af was.</l>
<l>Si waende wel seker wesen das,</l>
<l>Dat hi hare niemare brochte</l>
<l>12400 Van hem, dien si in hare gedochte</l>
<l>Dan haer selven ne minde niet min.</l>
<l>Doe ginc soe te haerre camere in,</l>
<l>Ende dede die joncfrouwe uut gaen haestelike:</l>
<l>Si wouder wesen heimelike.</l>
<l>12405 Alse Lioneel gebeet was daer nare</l>
<l><edition n="84"/>Vragedi waer die coninc ware?</l>
<l>Hi was jagen seiden si.</l>
<l>Daerna vragede Lioneel waer hi</l>
<l>Die coninginne vinden mochte?</l>
<l>12410 Si seiden hem dat hise sochte</l>
<l>In hare camere, si ware daer.</l>
<l>Hi ginc in die camere daer naer.</l>
<l>Als hi die coninginne sach seide hi:</l>
<l>"Vrouwe, Lanceloet groet u bi mi."</l>
<l>12415 Ende si helsedene na desen</l>
<l>Ende hietene wellecome wesen.</l>
<l>Si vragede wat Lanceloet dede.</l>
<l>Hi seide: "Wel, bider Gods genade,</l>
<l>Na den avonturen, sonder waen</l>
<l>12420 Die hem sider sijn overgaen,</l>
<l>Vrouwe, dat gine niet ne saget."</l>
<l>Dar na die coninginne vraget:</l>
<l>"Nes hi dan niet al gesont?"</l>
<l>"Neen hi, vrouwe, nu ter stont</l>
<l>12425 Also wel alse mi lief ware."</l>
<l>Die coninginne seide daer nare:</l>
<l>"Het is onlanc dat hier was</l>
<l>Eene joncfrouwe, die gewoech das,</l>
<l>Dat hi al gesont was. Ende hi</l>
<l>12430 Heeft siec geweest siden," seide si?</l>
<l>"Hi heeft geweest in sulker noet,</l>
<l>Dat wonder es hine ware doet."</l>
<l>Ende hi vertellede hare met allen</l>
<l>Davonture, die hem was gevallen.</l>
<l>12435 Alse die coninginne dat verstoet</l>
<l>So wart so drove in haren moet,</l>
<l>Dat sine mochte spreken een wort.</l>
<l>Doe seide hare Lioneel vort</l>
<l>Hoe hem die huyt afginc met allen,</l>
<l>12440 Ende hoe hem af waren gevallen</l>
<l>Al sine naglen mede</l>
<l>Van handen ende van voeten bede,</l>
<l>Ende uten hoefde al sijn haer,</l>
<l>Ende hoe hijt hare brachte daer</l>
<l>12445 In ene bosse yvorijn,</l>
<l>Dat hi te bat geloeft soude sijn.</l>
<l>Die coninginne seide: "Ic weet u</l>
<l>Betren danc daer af nu</l>
<l>Dan nieman, die mi geven woude</l>
<l>12450 .C. marc van finen goude."</l>
<l>Ende alse hi ontwapent was daer nare</l>
<l>Gaf hi hare die bosse metten hare.</l>
<l>Si ontdeedse, ende na dien</l>
<l>Dat si dat haer hadde gesien</l>
<l>12455 Eyschede sijt ende leit an haer oegen,</l>
<l>Ende begonste also grote bliscap togen,</l>
<l>Alse ochte dat selve haer ware</l>
<l>Van enen helichgen martelare.</l>
<l>Al dien dach dore bleef daer binnen</l>
<l>12460 Lyoneel metter coninginnen.</l>
<l>Vor dien maeltijt quam aldare</l>
<l>Een sciltknecht, die seide hare:</l>
<l>"Vrouwe, u ontbiet mijn here</l>
<l>Dat hi niet ne coemt tavont mere;</l>
<l>12465 Hi blijft inden bosch ende ontbiet u</l>
<l>Dat gi u tavont te gemake doet nu,</l>
<l>Ende ghi also groet hof ende mare</l>
<l>Hout ocht hi hier selve ware."</l>
<l>Die coninginne seide si soude.</l>
<l>12470 Si sprac te Lyonele also houde:</l>
<l>"Lieve vrient, raet mi wat ic doen mach.</l>
<l>Ic en gecreech noit op enen dach</l>
<l>Te gere dinc wille so groet</l>
<l>Als ic hebbe om Lansloet</l>
<l>12475 Te siene cortelike. Ne sie ics niet</l>
<l>Ic salre om sterven, wat soes gesciet;</l>
<l>Ende ic soudene gerne sien</l>
<l>In sulker manieren, mocht mi gescien,</l>
<l>Dat niet ne wiste van dien done</l>
<l>12480 Die coninc noch die barone,</l>
<l>Noch ieman oec sonder ic ende gi."</l>
<l>"Ic sal u wel visieren," sprac hi,</l>
<l>"Hoe gi sult moegen comen te dien</l>
<l>Dat gi u ende hem sult sien,</l>
<l>12485 Dat niemen weten en sal mee</l>
<l>Dan ic ende allene gi twee."</l>
<l>Die coninginne seide: "Nu segt hoe."</l>
<l>Hi seide: "Tbest dat icker weet toe</l>
<l>Dat es in deser manieren,</l>
<l>12490 Dat gi enen tornoy doet visieren;</l>
<l>Ende gi sult wel dese dinc</l>
<l>Gecrigen anden coninc.</l>
<l>Ende hi si ter octaven, sonder dage,</l>
<l>Van sinte Marien Magdalenen dage.</l>
<l>12495 Daer sullen van allen siden</l>
<l>Ridders vergaderen tien tiden.</l>
<l>Alse ridderscap daer sal wesen</l>
<l>Ende die tornoy beleeft binnen desen</l>
<l>Sullen wi comen hier binnen</l>
<l>12500 So dat ons nieman en sal kinnen:</l>
<l>Dus suldine spreken ende hi u.</l>
<l>Ende om dit wel te heelne biddic nu</l>
<l>Dat gi dit hout bedect al</l>
<l>Tote dien dattie tornoy wesen sal."</l>
<l>12505 Dus bespraken si die sake</l>
<l>Ende waren dien avont te gemake.</l>
<l>Sander dages als comen was die coninc</l>
<l>Spraken die coninginne van deser dinc:</l>
<l>"Here, ic bem drove int herte mijn</l>
<l>12510 Om Waleweine ende die met hem sijn,</l>
<l>Dat si ne weten gene niemare</l>
<l>Van Lancelote. Ic woude hen cont ware</l>
<l>Die niemare, die hier int hof</l>
<l>Die joncfrouwe brochte lest daer of."</l>
<l>12515 "Ic wout oec wel," seide die coninc.</l>
<l>"Gi sult doen," sprac si, "ene dinc:</l>
<l>Gi sult in deser manieren</l>
<l>Doen enen tornoy creyieren</l>
<l>Ter octaven, sonder sage,</l>
<l>12520 Van sinte Marien Magdalenen dage</l>
<l>In die mersche van Kameloet.</l>
<l>Ic wane wel, hoert Lanceloet</l>
<l>Daer af spreken, dat hi comen sal;</l>
<l>Ende so sullen die andre al</l>
<l>12525 Die in die queste sijn gevaren."</l>
<l>Die coninc seide: "Ic wilt wel, tuwaren."</l>
<l>Die coninc sende ute thant</l>
<l>Boden al dore dat lant,</l>
<l>Dattie tornoy also soude wesen</l>
<l>12530 Alse gi hier hebt gelesen.</l>
<l>Die coninginne es weder gegaen</l>
<l>Tote Lyonele ende seide saen:</l>
<l>"Vart alse gi wilt, het sal also wesen</l>
<l>Alse gi visieret van desen.</l>
<l>12535 Groet mi uwen neve sere,</l>
<l>.M. werf ofte mere,</l>
<l>Ende segget hem oec dat hi</l>
<l>Indelike ten tornoye si."</l>
<l>Hi voer denen. Als hi quam</l>
<l>12540 Daer Lanceloet was, hi vernam</l>
<l>Dat daer .iiij. pawelgoene stonden.</l>
<l>Hi sat af ende heeft sijn part gebonden.</l>
<l>Alse hi gebeet was hi ginc thant</l>
<l>Daer hi Lanslote herde siec vant.</l>
<l>12545 Hi seide tote hem: "Here, wat doedi?"</l>
<l>"Ic genese crankelike," seide hi.</l>
<l>"Die joncfrouwe, die mijns ware nam,</l>
<l>Es so siec, dat si ne quam</l>
<l>Hier niet des sijn .iij. dagen nu,</l>
<l>12550 Dus varic qualike, seggic u."</l>
<l>Hi seide: "Ic bem drove van desen,</l>
<l>Maer also onse here wille moet wesen."</l>
<l>Daerna seidi hem niemare</l>
<l>Vander coninginnen, hoet stont met hare,</l>
<l>12555 Ende hoe die tornoy wesen sal,</l>
<l><edition n="85"/>Ende hi dor sinen wille was gemaect al;</l>
<l>Ende hoe die coninginne emmer woude</l>
<l>Dat daer Lanceloet comen soude.</l>
<l>"Ay God, here," seide Lanceloet saen,</l>
<l>12560 "Waer omme heeft mijn vrouwe dat gedaen?</l>
<l>Ic bem so siec ende so swaer,</l>
<l>Ende die termt es hier so naer,</l>
<l>Datter mar ene maent toe en es</l>
<l>Ic hebbe grote sorge des,</l>
<l>12565 Dat icker niet te tide sal comen,</l>
<l>Bedi dat ic hebbe ondernomen</l>
<l>Deser vrouwen saken, die ic eere</l>
<l>Ten inde moet bringen eer ik kere."</l>
<l>Doe begonste claegen van desen</l>
<l>12570 Ende omme sine siecheit drove wesen.</l>
<l>Lioneel ginc daer die joncfrouwe lach</l>
<l>Int pawelgoen. Als sine sach</l>
<l>Wart hare te moede bi dien</l>
<l>Ocht si Lanceloete hadde gesien,</l>
<l>12575 So gelijc was hem Lyoneel;</l>
<l>Ne haddi niet minder geweest een deel</l>
<l>Men haddese cume moegen onderkinnen.</l>
<l>Alse Lyoneel sach daer binnen</l>
<l>Begonste si wenen herde sere.</l>
<l>12580 Hi seide: "Wat doedi?" Si seide: "Here,</l>
<l>Ic sterve," bedi si was bevaen</l>
<l>Sere met minnen, sonder waen,</l>
<l>Meer dan ieman mochte wesen.</l>
<l>Ende si seide tote desen:</l>
<l>12585 "Hets mi leet, meer om ander, seggic u,</l>
<l>Dan es om mi selven nu;</l>
<l>Want ane mine doet, sijt seker dies,</l>
<l>Sal hebben al die werelt verlies</l>
<l>Vanden besten ridder die mach wesen,</l>
<l>12590 Dien ic wel soude hebben genesen."</l>
<l>Doe vragede Lyoneel hare</l>
<l>Waer af die siecheit haer comen ware.</l>
<l>Die joncfrouwe antworde hem dan:</l>
<l>"Des ne seggic u niet, noch andren man;</l>
<l>12595 Maer ene sake al sonder waen</l>
<l>Mogedi uwen here doen verstaen,</l>
<l>Dat hi met sire scoenhede</l>
<l>Hem selven doet ende andren mede."</l>
<l>Si weende en si dreef groet mesbaer,</l>
<l>12600 En seide al stillekine dar naer:</l>
<l>"Ay mi, wat sal ic doen? O wach,</l>
<l>Dat ic noit sine scoenheit sach."</l>
<l>Lyoneel horde der joncfrouwen tale</l>
<l>Ende verstont hare meininge wale,</l>
<l>12605 Nochtan ne dedijt hare niet verstaen.</l>
<l>Hi seide dat hi soude gaen</l>
<l>Tote sinen here, ende hi hem al bloet</l>
<l>Seggen soude dat si hem ontboet.</l>
<l>Ende alsi en wech gaen soude</l>
<l>12610 Riep sine ende seide also houde:</l>
<l>"Segget hem, hine hebbe betren raet,</l>
<l>Dat hem binnen .viij. dagen te stervene staet,</l>
<l>Dat sonde es ende grote scade</l>
<l>Laet hi bi fouten van rade</l>
<l>12615 Hem selven sterven, sonder waen."</l>
<l>Lioneel es te Lancelote gegaen</l>
<l>Ende seide: "Hoe gevoeldi u, here?"</l>
<l>Lanceloet seide: "Ic bem siec sere,</l>
<l>Ende mi dinct ic arge emmertoe.</l>
<l>12620 Ic was een deel genesen doe</l>
<l>Die joncfrouwe siec wart, die mijns plach</l>
<l>Ware de nemene eer si siec lach."</l>
<l>Lioneel seide hem al bloet</l>
<l>Dat hem die joncfrouwe ontboet.</l>
<l>12625 Hi verstont wel hare meninge</l>
<l>Ende te mayerde hem om die dinge.</l>
<l>Lyoneel seide tot hem: "Here,</l>
<l>Wat help verholen mere?</l>
<l>Het staet an u, wildi, gi moget leven;</l>
<l>12630 Ende wildi, gi moeges begeven.</l>
<l>Die joncfrouwe mint u also sere</l>
<l>Alse joncfrouwe minde man noyt ere,</l>
<l>Ende om u heeft si die siechede</l>
<l>Ende sal sterven, weet ic wel, mede,</l>
<l>12635 Gine octroyiertse te minnen nu.</l>
<l>Hier bi hebt raet, dat radic u,</l>
<l>Dat gise van dode nu ter tide</l>
<l>Bescudt, ende gise [mint] ob ander side,</l>
<l>Want anders blivedi beide doet,</l>
<l>12640 Dat jamer sal wesen ende scade groet</l>
<l>Van hare, si es so goede .i. joncfrouwe,</l>
<l>Ende van u, bi mire trouwe,</l>
<l>Die nu sijt sonder gelike</l>
<l>Die beste ridder van erderike."</l>
<l>12645 "Het en es gene dinc," sprac Lanceloet doe,</l>
<l>"Ine ben gereet dat icse doe</l>
<l>Om te behoudene der joncfrouwen lijf,</l>
<l>Want si es een scone wijf,</l>
<l>Ende ik bent sculdich te done bedi</l>
<l>12650 Si heeft mijn lijf behouden mi;</l>
<l>Si heeft dore mi gedaen meer dan</l>
<l>Noit joncfrouwe dede dor man;</l>
<l>Maer ter sake die si</l>
<l>Heesch hort groet verbot mi</l>
<l>12655 Dat ic om gereande mesquame,</l>
<l>Die toecomen mochte minen lichame,</l>
<l>Soude willen met enichgen sinne</l>
<l>Loesheit doen der minne</l>
<l>Die ic hebbe geloeft mire vrouwe,</l>
<l>12660 Die es so hovesch ende so getrouwe;</l>
<l>Ic ne soude hare, sonder waen,</l>
<l>Gene logene willen doen verstaen,</l>
<l>Die ic so getrouwe hebben vonden,</l>
<l>Ende si ware werdich tallen stonden."</l>
<l>12665 Doe seide Lyoneel: "Lieve here,</l>
<l>Minnedi die coninginne so sere?"</l>
<l>Hi antworde: "Ic minne, met trouwen,</l>
<l>Meer dan mi selven mire vrouwen."</l>
<l>"So soudi node wetende doen sake</l>
<l>12670 Daer si bi ware tongemake."</l>
<l>"Ic en daedt in genen rade;</l>
<l>Ic storve eer ict daede."</l>
<l>"Es enichge dinc in erderike</l>
<l>Gine soutse doen gewillichlike</l>
<l>12675 Om hare te beschermene vander doet?"</l>
<l>"Neent, en trouwen," seide Lanceloet.</l>
<l>"Ende of gi storvet, wat waendi</l>
<l>Dat si doen soude, segget mi?"</l>
<l>Hi seide: "Ic weet wel, en trouwen,</l>
<l>12680 Dat si sterven soude van rouwen."</l>
<l>Lioneel seide: "So provic u,</l>
<l>Wederseggedi die joncfrouwe te minnen nu,</l>
<l>Dat gi wilt dat si van desen live</l>
<l>Eer scede dan si levende blive.</l>
<l>12685 Ic sal u seggen nu ter tijt</l>
<l>Gi sijt dat gi toter doet comen sijt,</l>
<l>Dese joncfrouwe en genese u,</l>
<l>Ende sine mach u niet genesen nu</l>
<l>Gine troestse van haren ongemake;</l>
<l>12690 Ende sine nes siec om ander sake</l>
<l>Dan om u allene, bi desen</l>
<l>Mogedise dan wel genesen.</l>
<l>Ne doedijs niet soe es si doet,</l>
<l>Dat scade sal wesen alte groet</l>
<l>12695 Ende oec groete jammerhede;</l>
<l>Want alse gi bi ure quaethede</l>
<l>Doet sult wesen, ende mijn vrouwe</l>
<l>Niemare sal horen van dien rouwe,</l>
<l>Ic weet wel waerlike, here,</l>
<l>12700 Na dien dat si u mint so sere,</l>
<l>Dat si altehant sal sterven.</l>
<l>Dus suldi alle .iij. bederven,</l>
<l>Gi ende mijn vrouwe die coninginne</l>
<l>Ende dese joncfrouwe uwe vriendinne.</l>
<l>12705 Dus salmen seggen, sonder waen,</l>
<l><edition n="86"/>Na uwe doet, dat gij hebt gedaen</l>
<l>Ongetrouwicheit bi desen,</l>
<l>Dat bi u dan doet sal wesen</l>
<l>Die scoenste vrouwe van erderike</l>
<l>12710 Ende die hogeste dergelike,</l>
<l>Ende die niet en hadde verdient des.</l>
<l>Ende die scoenste joncfrouwe, des sijt gewes,</l>
<l>Vander werelt, die u dat leven</l>
<l>Ene waerf heeft weder gegeven,</l>
<l>12715 Gi sult hare doen geven daer af,</l>
<l>Dat si u dat leven weder gaf,</l>
<l>Gi sult hare daer over geven die doet."</l>
<l>Alse dit verstont Lanceloet</l>
<l>Hine wiste wat doen daer mede</l>
<l>12720 Want redene ende getrouwichede</l>
<l>Vermaendene daer toe,</l>
<l>Dat hi der joncfrouwe wille daede doe;</l>
<l>Ende hi duchte die doet tottien,</l>
<l>Daer hi niet af en mochte ontflien,</l>
<l>12725 Het ne ware dattie joncfrouwe</l>
<l>Hem genase, [die] in groten rouwe</l>
<l>Ende in groter siecheit op dien dach</l>
<l>Doer sinen wille te stervene lach.</l>
<l>Ende gave hi hare sine minne</l>
<l>12730 So duchte hi die coninginne.</l>
<l>Hi seide tot Lyonele doe,</l>
<l>Ende hi weende emmertoe:</l>
<l>"Lieve hertelike vrient, wat radi</l>
<l>Wat ic hier af doe?" Doe seide hi:</l>
<l>12735 "Die raet es genomen van desen,</l>
<l>Gi moet ter joncfrouwen wille wesen</l>
<l>Ocht gi sijt doet, dits waerheit fijn."</l>
<l>Hi seide: "Ay God, hoe mach dat sijn</l>
<l>Dat ic plegen sal ongetrouwen</l>
<l>12740 Van minnen jegen mire vrouwen?"</l>
<l>Lyoneel antworde hem daer nare:</l>
<l>"Hoe mach dat sijn, dat gi hare</l>
<l>Sult doen sterven, die niet en heeft mesdaen,</l>
<l>Ende die joncfrouwe, die gi in staeden staen</l>
<l>12745 Met rechte sout telker stede,</l>
<l>Wilt oec doen sterven mede?</l>
<l>Wildi dus doen, die lieden souden</l>
<l>U daerbi over verradere houden."</l>
<l>Lanceloet sweech al stille doe,</l>
<l>12750 Ende ne wister wat antworden toe.</l>
<l>Lyoneel sprac als hi sweech stille:</l>
<l>"Gi moet hier af doen minen wille."</l>
<l>Hine antworde hem niet, mare</l>
<l>Hi weende met groten mesbare,</l>
<l>12755 Ende vloecte die wile dat hi</l>
<l>Geboren was, bedi,</l>
<l>Dat hi jegen sine meininge</l>
<l>Moeste doen al sulke dinge.</l>
<l>Alse hi geweent hadde een groet deel</l>
<l>12760 Seidi: "Soete neve Lyoneel,</l>
<l>Ic ne soude niet willen hier of</l>
<l>Doen sonder mire vrouwen orlof,</l>
<l>Noch om leven noch om doet.</l>
<l>Gi moet nu varen," sprac Lanceloet,</l>
<l>12765 "Te mire vrouwen, ende tote desen</l>
<l>Moetti hare vertellen mijn wesen.</l>
<l>Ende segt hare dat ic sterven moet toe</l>
<l>Het ne si dat ic doe</l>
<l>Ere joncfrouwen wille; en trouwen</l>
<l>12770 Ic sal sterven, wille mijn vrouwe."</l>
<l>Lyoneel sprac: "Ic ware</l>
<l>Nu geporret te varne tot hare;</l>
<l>Maer dat ict so berect sie,</l>
<l>Varic wech, dat ict mi ontsie</l>
<l>12775 Dat gi sterven sult eer ic kere,</l>
<l>Bi desen seggic u, lieve here,</l>
<l>Dat gi moet hebben corten raet."</l>
<l>Mettien Lyoneel ter joncfrouwe gaet</l>
<l>Ende seget datse groet Lanceloet,</l>
<l>12780 Ende dat sine heeft vander doet</l>
<l>Enewaerf bescudt, ende dat hi hare</l>
<l>Daer af sulken loen sculdich ware</l>
<l>Alse weder te gevene leven.</l>
<l>"Ende mogedire sulken raet toe geven</l>
<l>12785 Dat hi bi u moege genesen,</l>
<l>Gi moeget daer af wel seker wesen,</l>
<l>Hi sulter met moegen doen dan</l>
<l>Alse met uwen riddre vort an</l>
<l>Ende met uwen lieve wale."</l>
<l>12790 Alse die joncfrouwe verstont die tale</l>
<l>Hare was te moede altehande</l>
<l>Ochte si Goede hadde in haren handen.</l>
<l>Si seide al versuchtende daer:</l>
<l>"Here God, eist also waer,</l>
<l>12795 Dat hi mi ontbiet dese niemare?"</l>
<l>"Ja hi," seide Lyoneel tote hare.</l>
<l>"So bem ic dan geluckich sere,</l>
<l>Ic hebbe dat ic begaerde noit ere,</l>
<l>Ende mi ne sal negene siechede</l>
<l>12800 Vort meer deren mede,</l>
<l>Bedi die bliscap van mire herte</l>
<l>Doet mi vergeten alle smerte."</l>
<l>Si begonste hare thant cleden</l>
<l>Ende om te gane gereden</l>
<l>12805 Tote Lancelote al sochte.</l>
<l>Si dede hare ten siensten dat si mochte,</l>
<l>Ende si es te Lancelote gegaen</l>
<l>Scone gepareert, sonder waen.</l>
<l>Ende Lyoneel voer metter vart</l>
<l>12810 Al dat hi mach ter coninginne wart.</l>
<l>Die joncfrouwe quam daer Lanceloet lach;</l>
<l>Hi toende hare als hise sach</l>
<l>Bliscap, ende hi seide tot desen:</l>
<l>"Joncfrouwe, wel moetti comen wesen,</l>
<l>12815 Van ure coemste hebbic groten noet,</l>
<l>Want ic ligge in siecheden groet,</l>
<l>Ende bem tongemake veel meer</l>
<l>Dan ic plach te wesene eer.</l>
<l>Ic bidde u vriendelike dat gi</l>
<l>12820 U pine wilt leggen ane mi,</l>
<l>Dat ic bi u moege genesen</l>
<l>Op vorwaerde dat ic na desen</l>
<l>Vort an u ridder wesen sal</l>
<l>Ende u vrient mijn leven al."</l>
<l>12825 Die joncfrouwe antworde: "Here,</l>
<l>Ine heesche u niet mere."</l>
<l>Hare broeder quam daer Lanceloet lach,</l>
<l>Ende als hise daer binnen sach</l>
<l>Hi was blide, want hi waende dat soe</l>
<l>12830 Siec lage in hare bedde doe.</l>
<l>Si dede gereiden sine spise</l>
<l>Ende si visierde in welker wise.</l>
<l>Si deder toe oec al hare macht</l>
<l>So dat hi sliep al dore dien nacht.</l>
<l>12835 Des anderdages gevoeldi das,</l>
<l>Dat hi lichter dan te voren was.</l>
<l>Si hadde gereet ene lactuare,</l>
<l>Die si hem gaf eten daer nare;</l>
<l>Ende si bestreect met salven bede</l>
<l>12840 Sinen slaep ende sine aerme mede.</l>
<l>Hi sliep thant, al was hi siec,</l>
<l>Dat hi vor vespertijt niet ontwiec.</l>
<l>Hi vant hem sere verlicht bedi</l>
<l>Van sire siecheit, ende si</l>
<l>12845 Vragede hem hoet met hem ware.</l>
<l>"Wel, goddanc," antwordi hare,</l>
<l>"Ic wane cortelike genesen,"</l>
<l>Si was sere blide van desen.</l>
<l>Si deden een deel eten. Dor das</l>
<l>12850 Dat hem sijn hoeft so idel was</l>
<l>Si deden liggen om slapen doe.</l>
<l>Hi sliep toten andren dage toe;</l>
<l>Ende als hi den dach hadde vernomen</l>
<l>Sach hi Lyonele comen.</l>
<l>12855 Hi hadde sere gesporslaget sijn part</l>
<l><edition n="87"/>Ende quam te Lancelote wart,</l>
<l>Ende hi vantene doe allene;</l>
<l>Si sliepen noch doe alle gemene</l>
<l>Die in die pawelgoene waren.</l>
<l>12860 Lanceloet vragede om niemaren</l>
<l>Van sire vrouwen der coninginnen doe.</l>
<l>Lioneel antworde hem daer toe:</l>
<l>"Si groet u .m. waerven, here,</l>
<l>Ende bidt u, oft gise minnet noit ere,</l>
<l>12865 Dat gi om hare ende om u</l>
<l>Vander doet te lossene nu</l>
<l>Der joncfrouwen wille doet, here,</l>
<l>Ocht neen, gi verlieset nu mere</l>
<l>Hare minne." Hi antworde doe,</l>
<l>12870 Hi soude vele doen daer toe</l>
<l>Dat hi van sire vrouwen van desen</l>
<l>Niet geblameert en soude wesen</l>
<l>Noch gehaet gesijn vander joncfrouwen</l>
<l>Die hem hadde geweest getrouwe.</l>
<l>12875 Lyoneel seide: "Hoe eist met u,</l>
<l>Here, hoe gevoeldi u nu?"</l>
<l>"Ic doe wel," seit hi, "want ic scire sal</l>
<l>Wapene moegen draegen over al."</l>
<l>Het geviel dat Lanceloet lach</l>
<l>12880 In dat pawelgoen op enen dach,</l>
<l>Ende daer bi hem niemen en was</l>
<l>Sonder die joncfrouwe diene genas.</l>
<l>Hi besachtse met desen:</l>
<l>Si dochte hem harde scone wesen.</l>
<l>12885 Naddi niet gemint in sinen sinne</l>
<l>Sire vrouwen der coninginne,</l>
<l>Hine hadde hem niet onthouden, sonder waen,</l>
<l>Hinne hadde der joncfrouwen wille gedaen,</l>
<l>Maer hi minde soe sire vrouwe,</l>
<l>12890 Hine mochte hare niet doen ontrouwe.</l>
<l>Ende si, die hadde groten gare</l>
<l>Dat hi leide minne an hare,</l>
<l>Seide tote hem: "Ic hebbe u</l>
<l>Vander doet, here, bescudt nu,</l>
<l>12895 Nu biddic, here dat gi</l>
<l>Mine vorwerde hout mi."</l>
<l>Lanceloet vragede hare</l>
<l>Welc die vorewerde ware.</l>
<l>"Ic salt u seggen," seidsi, "here,</l>
<l>12900 Ic hebbe u gemint sere</l>
<l>Met goeder minne sider den dach</l>
<l>Dat ic u irst waerven sach,</l>
<l>Meer dan oit joncfrouwe</l>
<l>Enen man minnede, bi mire trouwe.</l>
<l>12905 Dat heeft wel gescenen, bedi</l>
<l>Ic was om uwe minne der doet bi,</l>
<l>Ende ic ware doet bleven, mare</l>
<l>Dat gi mi ontboet daer nare,</l>
<l>Dat gi sout wesen, sonder sage,</l>
<l>12910 Mijn ridder ende mijn vrient alle dage:</l>
<l>Metter tale ic so vertroest wart,</l>
<l>Dat ic opstont metter vart</l>
<l>Ende quam tote u, ende dede an u</l>
<l>So dat gi sijt genesen nu,</l>
<l>12915 Danc hebbe onse here daer af.</l>
<l>Ende heesce dat gi hout uw gelof,</l>
<l>Ende dat gi mi sekert, here</l>
<l>Dat gi mijn getrouwe lief nu mere</l>
<l>Sijn sult, ende niemant dan mi</l>
<l>12920 Minnen sult also langhe alse ghi</l>
<l>Trouwe ane mi vint, sonder waen."</l>
<l>Alse Lanceloet dat hadde verstaen</l>
<l>Hi pensede een luttel ende seide daer naer:</l>
<l>"Sekerlike, joncfrouwe, hets waer,</l>
<l>12925 Gi hebt so vele gedaen dor mi,</l>
<l>Dat recht si dat ic u ridder si</l>
<l>Ende u vrient tot desen,</l>
<l>Ende ic wilt gerne wesen;</l>
<l>Bedi ontseidic dat u,</l>
<l>12930 So haddi qualic bestaedt nu</l>
<l>Uwen dienst ende u pine bede.</l>
<l>Ende ic segge waerlike mede,</l>
<l>Het en es joncfrouwe in erderike</l>
<l>Die ic minne uwe gelike</l>
<l>12935 Ende nimmermeer minnen ne sal;</l>
<l>Maer dat gi verbiet boven al,</l>
<l>Dat ic over mire vrouwen en ghene</l>
<l>Houden en sal dan u allene</l>
<l>Ende over mine vriendinne,</l>
<l>12940 Dat mestroest mi in minen sinne.</l>
<l>Hoe dat es sal ict seggen; nochtanne</l>
<l>Ne seidict noit wijf noch manne.</l>
<l>Hets waer, ic minne in sulker stede</l>
<l>Daer ic meer in doe boeshede;</l>
<l>12945 Maer met trouwen, sonder liegen,</l>
<l>Sal ic minnen, ende sonder bedriegen,</l>
<l>Ende die ne sal ic niet begeven</l>
<l>Noch om sterven noch om leven.</l>
<l>Ende al woudicker af staen</l>
<l>12950 Ic ne soude moegen, sonder waen.</l>
<l>Mijn wille es gewortelt so sere</l>
<l>Daer an, ic ne mach min no mere</l>
<l>Mijn herte keren van hare,</l>
<l>Slaep ic, waec ic, si es dare,</l>
<l>12955 Ende mijn gepens dach ende nacht.</l>
<l>Mijn geest es an hare gehacht:</l>
<l>Mijn oegen verstaen niet dan te dien,</l>
<l>Dat si altoes op hare willen sien:</l>
<l>Mine oeren en horen niewerinc nare</l>
<l>12960 Dan om scone wort horen van hare.</l>
<l>Wat magic meer seggen van desen,</l>
<l>Mine ziele, mijn lichame, al mijn wesen</l>
<l>Sijn so vaste in hare gehacht,</l>
<l>Dat ic bem met alle in hare macht.</l>
<l>12965 Ende dat ic mi selven nacht noch dach</l>
<l>Gerehande saken doen ne mach</l>
<l>Niet mere dan die scalc, die ne mach niet</l>
<l>Anders doen dan sijn here gebiet.</l>
<l>Ende ine weet u wat seggen hier bi</l>
<l>12970 Van deser sake, gine seggesse mi."</l>
<l>Si seide: "Gi hebt gesproken hier an</l>
<l>Alse getrouwe riddre ende goet man.</l>
<l>Mi dunke gine sout mi niet willen liegen,</l>
<l>Dies ic u danke, noch bedriegen;</l>
<l>12975 Maer nadien dat gi nu ter tijt</l>
<l>Die beste ridder vander werelt sijt</l>
<l>Ne laet ic u niet so lichte hier of</l>
<l>Quite, mare hout mijn gelof,</l>
<l>Also als ic sal seggen u.</l>
<l>12980 Hets waer, mi dunke gi mint nu</l>
<l>Ene so hoge grote vrouwe,</l>
<l>Ende so wart met goeder trouwe,</l>
<l>Gine sout u niet moegen nedren daer bi</l>
<l>So arme joncfrouwe te minnen alse [mi].</l>
<l>12985 Ic ne segt niet bedi, sekerlike,</l>
<l>Dat enichge joncfrouwe in erderike</l>
<l>Werdich u te minnen ware;</l>
<l>Ic ne segt niet om dat ic begare,</l>
<l>Here, dat gi nu minnet mi,</l>
<l>12990 Ende dan jegen haren wille si;</l>
<l>Ic segge u wat gi sult doen, here.</l>
<l>Gi mint ene hoge vrouwe so sere,</l>
<l>Gaefdi el ieweren u minne dan,</l>
<l>Gi daet sonder twifel mesdaet daer an;</l>
<l>12995 Maer gaefdi u minne nu mere</l>
<l>Ere joncfrouwen, behouden der eere</l>
<l>Ende den rechte dat heeft ane u</l>
<l>Die vrouwe die gi mint nu,</l>
<l>Het ne soude nieman mesprisen."</l>
<l>13000 "Dit ne mach in gere wisen</l>
<l>Enich man doen," sprac hi.</l>
<l>"Het mochte wale doen," seidsi;</l>
<l>"Ic minne u in andre maniere dan</l>
<l>Wijf pleecht te minnen man.</l>
<l>13005 Minne van manne ende van wive</l>
<l><edition n="88"/>Es dat si vergaderen met live,</l>
<l>Ende die suverheit besmet tot dien;</l>
<l>Dat ne sal van uwer minne niet gescien,</l>
<l>Bedi mine suverhede</l>
<l>13010 En sal niet besmetten daer mede,</l>
<l>Maer ic sal [se] in diere manieren</l>
<l>Hoeden, als ic u sal visieren,</l>
<l>Also lange alse ic leve. Daer bi</l>
<l>Suldi ene dinc geloven mi,</l>
<l>13015 Dat ghi mi, here,</l>
<l>Waer ghi mi vint vort mere</l>
<l>Over u lief sult houden</l>
<l>In allen steden, behouden</l>
<l>Uwer vrouwen ere; ende daer boven</l>
<l>13020 Sal ic u in dander side geloven,</l>
<l>Dat ic binnen minen levene al</l>
<l>Genen andren dan u minnen ne sal,</l>
<l>Ende nembermeer hebben vort anne</l>
<l>Vleyscelijc gemeinscap met manne;</l>
<l>13025 Ende ic sal mi ane u houden also,</l>
<l>Dat ic op u lien sal emmertoe,</l>
<l>Waer dat ic come, talretijt,</l>
<l>Here, dat gi mijn lief sijt.</l>
<l>Dus ne suldi gene loeshede</l>
<l>13030 Uwer vrouwen doen hier mede;</l>
<l>Dus moegedi alse maget minnen mi</l>
<l>Ende hare alse vrouwe; ende daer bi</l>
<l>Suldi wel moegen behouden bede</l>
<l>Hare minne ende die mine mede."</l>
<l>13035 Hi seide: "Hoe mochte dat wesen danne,</l>
<l>Dat gi van gemeinscap met manne</l>
<l>U sout moegen houden talre tijt,</l>
<l>Die soe scone ende soe hebbelijc sijt,</l>
<l>Ende die van soe goeden lieden na desen</l>
<l>13040 Van huwelike versocht sal wesen?"</l>
<l>"Here, ic sal in sulker wisen</l>
<l>Mi daer af vele beter prisen,</l>
<l>Ende bat te gemake sijn daer mede,</l>
<l>Houdic mine suverhede</l>
<l>13045 Al mijn leven doer minne van u,</l>
<l>Dan dat ic vrouwe ware nu</l>
<l>Vanden besten lande dat es, here;</l>
<l>Want ic ne mochte nimmermere</l>
<l>Dit bestaen te done tenichger tijt</l>
<l>13050 Dore so warts mans minne als gi sijt.</l>
<l>Ende weet dit wel, in rechter waerheide,</l>
<l>Dat ic dit sal doen als ic u seide."</l>
<l>Dus leden si die weke met dese</l>
<l>Dat Lanceloet al was genesen.</l>
<l>13055 Doe stont hi op ende ginc dan</l>
<l>Toten riddre, die heet Bernadan,</l>
<l>Ende dancte hem daer af, sonder waen,</l>
<l>Dat hi hem vrientscap hadde gedaen.</l>
<l>Die ridder seide dat hi blider was</l>
<l>13060 Dat hi in sine herberge genas,</l>
<l>Dan hi hadde den besten casteel doe,</l>
<l>Die den coninc Artur behorde toe;</l>
<l>"Ende het es mi ene grote eere,</l>
<l>Dat gi hebt so lange geweest, here,</l>
<l>13065 Hier binnen, ende ic bem blide hier of."</l>
<l>Lanceloet sprac: "Uwen oorlof;</l>
<l>Bedi ic wille mi gereden</l>
<l>Ende morgen van hier sceden."</l>
<l>Die ridder seide: "Here, van dien</l>
<l>13070 Moet algader u wille gescien.</l>
<l>Ic ne houdu over uwen wille niet.</l>
<l>God, die over die werelt gebiet,</l>
<l>Moete in uwe geleide wesen</l>
<l>Waer dat gi comen sult na desen."</l>
<l>13075 Sander dages als hi was opgestaen</l>
<l>Quam die joncfrouwe tot hem gegaen.</l>
<l>Hi seide als hise comen sach:</l>
<l>"Scone lief, God geve u goeden dach.</l>
<l>Wel moetti comen sijn: uw orlof,</l>
<l>13080 Ic wille varen ende rumen dit hof."</l>
<l>Si seide: "Here gi weet wel nu</l>
<l>Die vorwerde tusschen mi ende u:</l>
<l>Ic ne weet wiltijt ic u meer sal sien,</l>
<l>Nu heesch ic u, here, bidien,</l>
<l>13085 Dat gi mi wilt wederdeelen</l>
<l>Enich van uwen juwelen,</l>
<l>Dat ic houden mach binnen dier tijt</l>
<l>Dat gi van heden gesceden sijt,</l>
<l>Ende uwes moege gedinken daer bi."</l>
<l>13090 "Joncfrouwe, ic doet gerne," seide hi.</l>
<l>Lanceloet nam een gordel tien tiden</l>
<l>Ende gaeft hare van sire siden,</l>
<l>Dat hem hadde gegeven die coninginne.</l>
<l>Hi seide: "Neemt dit, vriendinne.</l>
<l>13095 Het en es joncfrouwe in erderike</l>
<l>Noch oec vrouwe dies gelike,</l>
<l>Dien ict hadde gegeven." Ende si</l>
<l>Dankets hem ende was blide daer bi,</l>
<l>Ende si gaf hem een hachtels van goude,</l>
<l>13100 Ende bat hem dat hijt hangen soude</l>
<l>An sinen hals om hare lieve doe.</l>
<l>Hi seide, hi soude gerne doen alsoe.</l>
<l>Als hi was gewapent hi nam orlof</l>
<l>An die daer waren, ende ruemde thof,</l>
<l>13105 Ende Lyoneel metter quenen</l>
<l>Voren met hem henen,</l>
<l>Daer sine leidde harentare,</l>
<l>So dat si quamen daer nare</l>
<l>Ten castele, die houdende waren</l>
<l>13110 Die .vj. gebroedere tuwaren,</l>
<l>Die orlogeden, alse voren geseit es,</l>
<l>Haren vader den hertoge Hales,</l>
<l>In wies hulpe hadde gesijn</l>
<l>Gaheret ende die broeders sijn,</l>
<l>13115 Acgraveyn ende Gurrees:</l>
<l>Hier voren hordi tale des.</l>
<l>Ende alse Lanceloet quam daer</l>
<l>Die broederen hadden verloren wel naer</l>
<l>Hare lant, sonder .ii. castele, tuwaren,</l>
<l>13120 Daer si niet uut ne dorsten varen.</l>
<l>Ende inden achtersten strijt te voren</l>
<l>Hadden si wel die heelt verloren</l>
<l>Van haren lieden, dat hen was swaer.</l>
<l>Alse die quene Lancelote brochte daer</l>
<l>13125 Hi bat thant, datmen hem seide</l>
<l>Van dien orloge die waerheide.</l>
<l>Ende men vertelde hem daer</l>
<l>Die meeste logenen, over waer,</l>
<l>Die enich man horde noit ere,</l>
<l>13130 Ende lachterde den hertoge sere.</l>
<l>Lanceloet waende dat ware alsoe,</l>
<l>Ende dede sinen eet daertoe,</l>
<l>Dat hi vanden gebroeders nembermere</l>
<l>Ne sciede, hine soude eere</l>
<l>13135 Den hertoge ontherven algeheel.</l>
<l>Dat selve swoer Lyoneel.</l>
<l>Alse hi dien eet hadde gedaen</l>
<l>Quam die quene toten broeders saen:</l>
<l>"U es vele bat gesciet nu</l>
<l>13140 Dan gi selve waent, seggic u;</l>
<l>Hier sijn sulke .ij. ridders in,</l>
<l>Daer u orloge, na minen sin,</l>
<l>Binnen ere maent bi inden sal."</l>
<l>Doe vrageden si der quenen al</l>
<l>13145 Wie die ridders sijn. "Ic segt u,</l>
<l>Gine moeges bi mi niet weten nu,</l>
<l>Si hebbent so verboden mi;</l>
<l>Maer ic rade u, dat gi</l>
<l>Hem dient ende biedt so vele eeren</l>
<l>13150 Alsmen .ij. groeten werden heren</l>
<l>Met rechte sculdech te doene es."</l>
<l>Si waren sciere beraeden des,</l>
<l>Ende bereidden hem daertoe nadien,</l>
<l>Ende gingen die ridders sien,</l>
<l>13155 Ende deden hen vriendelike</l>
<l><edition n="89"/>Alle die feeste van erderike.</l>
<l>Des ander dages alsmen weder ende vort</l>
<l>Inden casteel messe hadde gehort,</l>
<l>Omtrent primetijt, begonsten cnapen</l>
<l>13160 Roepen: "Te wapen, te wapen.</l>
<l>Gi heren, sit op metter vart,</l>
<l>Onse viande sijn hier al tuwart."</l>
<l>Die broeders vrageden Lancelote mettien</l>
<l>Ocht hi der wapine iet soude plien.</l>
<l>13165 Hi seide: "Ic sal in allen manieren</l>
<l>Sien hoe hem die viande sullen mantenieren</l>
<l>Ende hoe si joesteren connen;</l>
<l>Maer gi sult den strijt begonnen,</l>
<l>Ende hebbedi mijns noet, sonder waen,</l>
<l>13170 Ic sal u danne in staeden staen."</l>
<l>Hi wapende hem metter vart</l>
<l>Ende toech sciere ter porten wart,</l>
<l>Ende dede sijn ors met hem leiden daer.</l>
<l>Hi ginc optie cartele daer naer</l>
<l>13175 Ende Lyoneel, om dat si sien wouden</l>
<l>Hoe die van buten vergaderen souden</l>
<l>Op die van binnen. Als sise vernamen,</l>
<l>Dattie van binnen uut quamen</l>
<l>Si deden hen wel gevoechlike daertoe,</l>
<l>13180 Alse die luttel lieden hadden doe.</l>
<l>Daer begonste een groet strijt,</l>
<l>Daer menich riddre tier tijt</l>
<l>Wart verslaegen, ende menich ter erde</l>
<l>Geworpen al metten perde.</l>
<l>13185 Alse die vanden castele vernamen</l>
<l>Dat Gaheret ende sine broeders quamen,</l>
<l>Die vanden castele vlouwen saen,</l>
<l>Want si begonsten steken ende slaen,</l>
<l>Ende so vele met wapenen doen dan,</l>
<l>13190 Dat wonder was te siene an.</l>
<l>Alse Lanceloet, die ten cartelen lach,</l>
<l>Die .vi. broeders gescoffiert sach,</l>
<l>Hi seide tote Lyonele daer naer,</l>
<l>Dat si te lange letten daer.</l>
<l>13195 Si saten op doe metter vart,</l>
<l>Ende voren ter meester perse wart.</l>
<l>Lanceloet voer in die perse doe,</l>
<l>Ende hi sloech den irsten soe,</l>
<l>Die hem daer te gemoete quam.</l>
<l>13200 Dat hi te hant sinen inde nam.</l>
<l>Hi reet over dapperlike</l>
<l>Ende dede enen andren desgelike.</l>
<l>Lyoneel dede oec also.</l>
<l>Lancelot hadde tswert getrect toe,</l>
<l>13205 Ende hi woude dat vechten bestaen,</l>
<l>Alse dies in lange niet hadde gedaen.</l>
<l>Hi sloech te neder metten swerde</l>
<l>Beide ridders ende perde,</l>
<l>Ende dede so vele in corten tiden,</l>
<l>13210 Dat niemen sijne slachte dorste ontbiden,</l>
<l>Sodat Gaheret bi avonturen</l>
<l>Hem te gemoete quam tier uren,</l>
<l>Dien hi sloech dor den helm soe,</l>
<l>Dat hine int hoeft wonde doe;</l>
<l>13215 Maer hine was niet ter doet gewont.</l>
<l>Hi viel vanden perde tier stont.</l>
<l>Lanceloet leet sonder wedersien</l>
<l>Ende voer opten hertoge mettien.</l>
<l>Die hertoge, diene weder op liep,</l>
<l>13220 Sloegen dorden helm .ij. vinger diep.</l>
<l>Doe sloech Lanceloet den hertoge af,</l>
<l>Met enen slage, dien hi hem gaf,</l>
<l>Die slinke hant al metten scilde;</l>
<l>Ende hi, diet hier mede niet laeten wilde,</l>
<l>13225 Sloech hem enen andren slach so wel,</l>
<l>Dat hem thoeft af vloech, ende hi doet vel,</l>
<l>Dat jamer was ende scade groet.</l>
<l>Als dandre sagen den hertoge doet</l>
<l>Si setten hen te vliene daer,</l>
<l>13230 Ende Lanceloet jagetse daer naer</l>
<l>Ende die gene die met hem waren.</l>
<l>Oec vingen si al sonder sparen</l>
<l>Gurreesse ende Acgraveyne,</l>
<l>Die niet sceden en wouden vanden pleine</l>
<l>13235 Doer haers broeders Gaherets wille,</l>
<l>Die daer lach gequetst al stille.</l>
<l>Die .vi. broedere, die vor dien</l>
<l>Gaherette hadden vallen sien,</l>
<l>Ende wel kinden datsi sonder waen</l>
<l>13240 Vele scaeden bi hem hadden ontfaen,</l>
<l>Voren tote hem ende vingen daer,</l>
<l>Ende vordene tote haren castele daer naer.</l>
<l>Noit ne sach man so grote feeste</l>
<l>Alse die minste ende die meeste</l>
<l>13245 Met Lancelote dreven emmertoe.</l>
<l>Ende si riepen daer hi leet doe:</l>
<l>"Wel si comen onse geselscape</l>
<l>Die blome van allen ridderscape."</l>
<l>Si deden Lancelote so grote ere,</l>
<l>13250 Dat hijs hem scaemde sere.</l>
<l>Als hi quam gevaren hi vant die straten</l>
<l>Scone ende wel berect utermaten,</l>
<l>Behangen met sidinen cleden</l>
<l>Ende met andren sierheden.</l>
<l>13255 Als sine wapine af waren gedaen</l>
<l>Men brochte hem nuwe clederen saen,</l>
<l>Gemaect van roeden sindale:</l>
<l>Ende hi was gecleedt ende berect wale.</l>
<l>Hi woude die .iij. ridders sien daer naer,</l>
<l>13260 Die doe gevangen laegen daer,</l>
<l>Die goede ridders waren, sonder waen,</l>
<l>Ende diet herde wel hadden gedaen.</l>
<l>Tirst dat hise hadde gesien</l>
<l>Hi kinnetse wel, ende mettien</l>
<l>13265 Dede hise weder in leiden, ende hi</l>
<l>Was sere tongemake daer bi:</l>
<l>Hi was sere tongemake</l>
<l>Ende drove om die sake,</l>
<l>Dat hi jegen hem hadde gewesen,</l>
<l>13270 Ende en weet wat doen te desen;</l>
<l>Ende omdat hi Gaherette minde soe,</l>
<l>Ende doer mijns heren Waleweins wille toe,</l>
<l>Sijns broeder, waest hem herde leet.</l>
<l>Hi beveelt te hant ende heet</l>
<l>13275 Datmen hem doe al die ere</l>
<l>Diemen mach doen emmermere;</l>
<l>"Want sie sijn," seget hi, "van groter machte,</l>
<l>Werde ridders ende van hogen geslachte,</l>
<l>Ende haddic geweten van desen,</l>
<l>13280 Dat si jegen u hadden gewesen,</l>
<l>En ware hier ter stede</l>
<l>Van mi gesciet en gene swaerhede."</l>
<l>Tirst datsi dat hadden gehort</l>
<l>Si brachtse also uten prisone vort</l>
<l>13285 In ene scone camere nadien,</l>
<l>Ende deden Gaherets wonden besien,</l>
<l>Ende antheretse sere eerlike,</l>
<l>Doer Lanceloets wille namelike.</l>
<l>Ende si deden Lancelote met onsten</l>
<l>13290 Al die ere die si doen consten.</l>
<l>Lanceloet sprac: "Vrouwe, hebbic nu</l>
<l>Mi genoech gequijt jegen u?"</l>
<l>Si antworde hem: "Here, ja gi."</l>
<l>Hi seide: "Ne wroeget niet mi</l>
<l>13295 Wie ic ben; weetti waer bi</l>
<l>Ic u des bidde?" Doe seide hi:</l>
<l>"Dese .iij. ridders, die hier sijn gevaen,</l>
<l>Sijn sheren Waleweins broedere, sonder waen.</l>
<l>Ic en woude niet datsi wisten</l>
<l>13300 Dat ic jegen hen was in dat twisten,</l>
<l>Si mochten mi daer bi haeten al."</l>
<l>Si segt dat sijt wel helen sal.</l>
<l>Daer na sprac hi die .v. broedere toe,</l>
<l>Dat si uten prisone daeden doe</l>
<l>13305 Die .iij. gebroeders, ende dat sise</l>
<l><edition n="90"/>Houden souden in eerliker wise,</l>
<l>"Dat sijt u danc wisten, tuwaren,</l>
<l>Alsi wech waren gevaren."</l>
<l>Si seiden si souden doen also.</l>
<l>13310 Hi heescede sine wapine doe.</l>
<l>Gaheret ende sine broeders waren saen</l>
<l>Uter vangnesse gedaen.</l>
<l>"Wie was hi, ic bids u, segt mi,</l>
<l>Daer wi waren gescoffiert bi?"</l>
<l>13315 Si seiden sine kindene niet na desen.</l>
<l>Si seiden: "Dat ne mach niet wesen,</l>
<l>Hi was van den uwen." Si antworden das,</l>
<l>Dat hi vanden haren niet en was;</l>
<l>"Mar hi halp ons doer die minne</l>
<l>13320 Van ere joncfrouwe, die es hier inne.</l>
<l>Hine seide ons niet hoe sine name was,</l>
<l>Maer hi bat ons sere das,</l>
<l>Dat wi u daeden al die eere,</l>
<l>Die wi mochten doen emmermere,</l>
<l>13325 Bedi gi wart sine vrient, seide hi."</l>
<l>Si hadden groet wonder daer bi;</l>
<l>Si seiden: "Hoe was hi gescapen dan?"</l>
<l>Si seiden: "Hi was die scoenste man,</l>
<l>Ende .i. vanden scoensten ridders bi gelike</l>
<l>13330 Diemen vinden mochte in erderike,</l>
<l>Ende hi was bruen een luttelkin</l>
<l>Ende en sceen boven .xxv. jaer niet out sijn,</l>
<l>Oec was hi niewinge bescoren."</l>
<l>Tirst dat si dat horen</l>
<l>13335 Waren si ontweget mere</l>
<l>Dan si hadden geweset eere,</l>
<l>Ende en wisten daer wat seggen toe.</l>
<l>Ende si bleven daer ene weke doe</l>
<l>Al dore, so lange, dat binnen desen</l>
<l>13340 Gaheret was al genesen.</l>
<l>Doe scieden si danen alle drie.</l>
<l>Ende alsi wech voren vrageden sie</l>
<l>Wat wapenen die ridder droech.</l>
<l>Men berechte hen daer of genoech,</l>
<l>13345 Ende men seide hen sonder sparen,</l>
<l>Dat sine wapine al swert waren.</l>
<l>Mettien so namen si orlof</l>
<l>Ende si rumeden dat hof.</l>
<l>Davonture swiget van hen nu</l>
<l>13350 Ende wille van Lancelote seggen u.</l>
<l>Davonture seget hier ter stede,</l>
<l>Dat Lanceloet ende Lyoneel mede</l>
<l>Reden te gadere: dat si ne vonden</l>
<l>Gene avonture tien stonden;</l>
<l>13355 So dat si so verre quamen,</l>
<l>Dat si een foreest vernamen</l>
<l>Dat Terique was geheten.</l>
<l>Als sire quamen si moesten beeten</l>
<l>Doer die heyten vanden tide daer.</l>
<l>13360 Si waren so vermoyt ende swaer</l>
<l>Doer die heyten vander sonnen,</l>
<l>Dat si rustens moesten begonnen</l>
<l>Tote dat die heyte leden ware.</l>
<l>Si ontbreidelden hare perde dare</l>
<l>13365 Ende leitense gaen in die weide,</l>
<l>Ende daeden hare helme af beide,</l>
<l>Ende gingen liggen op dat gras,</l>
<l>Dat onder enen boem was.</l>
<l>Ende Lanceloet, die, alse gi mooget horen,</l>
<l>13370 Niet en sliep binnen der nacht voren,</l>
<l>Sliep op dat grone gras thant,</l>
<l>Dat hi coel ende soete vant.</l>
<l>Lyoneel, die niet ne sliep, hi sach</l>
<l>.ij. ridders comen aldaer hi lach,</l>
<l>13375 Die hem herde blide wesen dochten,</l>
<l>Ende ene joncfrouwe met hen brochten.</l>
<l>Ende alsi bi Lyonele quamen</l>
<l>Sagen si omme ende vernamen</l>
<l>Enen ridder hen volgen naer.</l>
<l>13380 Deen seide: "Siet den ridder daer."</l>
<l>Mettien sach Lyoneel met groter vaert</l>
<l>Enen ridder comen op een paert,</l>
<l>Wel gewapent ende opgeseten totien,</l>
<l>Den meesten dien hi noit hadde gesien,</l>
<l>13385 Ende quam ocht een donder ware.</l>
<l>Deen ridder keerden omme dare.</l>
<l>Dander staken dorden lichame soe,</l>
<l>Dat hi viel metten perde doe;</l>
<l>Ende hi trac daerna sijn swart,</l>
<l>13390 Ende vor ten andren wart,</l>
<l>Die sijns niet ne dorste ontbiden</l>
<l>Ende sette hem ter vlocht tien tiden;</l>
<l>Daerne dander slaen soude metten swerde</l>
<l>Liet hi hem vallen ter erde,</l>
<l>13395 Ende hi sloech darchoen vore</l>
<l>Ende dat part mede al dore,</l>
<l>So dat tpert viel opten man;</l>
<l>Ende hi nam die joncfrouwe dan,</l>
<l>Die sere begonste carmen</l>
<l>13400 Ende riep: "O wi, ach armen."</l>
<l>Hi swanc die joncfrouwe op sijn part</l>
<l>Ende voretse en wech metter vart.</l>
<l>Die joncfrouwe riep met groten rouwe:</l>
<l>"Help, Maria, soete vrouwe."</l>
<l>13405 Ende begonste mesbaren ende carmen</l>
<l>Dats elken minsce mochte ontfarmen.</l>
<l>Alse Lioneel, die daer lach,</l>
<l>Die joncfrouwe wech voren sach,</l>
<l>Hem dochte dat hi te lange lette doe,</l>
<l>13410 Dat hise liet wech voren also.</l>
<l>Hine woude Lancelote niet wecken</l>
<l>Omdat hijt bloetheit mochte micken.</l>
<l>Hi wapende hem metter vart</l>
<l>Ende sat sciere op sijn part,</l>
<l>13415 Ende liet Lancelote slapen daer.</l>
<l>Hi reet sere den ridder naer,</l>
<l>Ende riep op hem dat hi doet ware.</l>
<l>Alse die ridder sijns wart geware</l>
<l>Hi sette die joncfrouwe metter vart</l>
<l>13420 Neder, ende hi trac sijn swart.</l>
<l>Lioneel reet op hem ende stac</l>
<l>Doer scilt, doer halsberch, ende brac</l>
<l>Sijn spere op hem sonder doen mere;</l>
<l>Maer die ridder sloech so sere</l>
<l>13425 Op sinen helm Lyonele,</l>
<l>Dattie helm spleet int gehele;</l>
<l>Hi haddene doet gehadt thant,</l>
<l>Maer dat swert keerde in die hant.</l>
<l>Die slach was so groet ende swaer,</l>
<l>13430 Dat Lyoneel viel ter erden daer</l>
<l>In onmacht, so was hi verdoeft</l>
<l>Vanden slage in sijn hoeft.</l>
<l>Die ridder stac sijn swert in dien scoe,</l>
<l>Ende sette die joncfrouwe doe.</l>
<l>13435 Woudsi of ne woude, op Lyoneels part,</l>
<l>Ende hi nam Lyonele metter vart</l>
<l>Biden scouderen ende leide</l>
<l>Hem vore in sijn gereide</l>
<l>Ende vordene sire verde</l>
<l>13440 Int gereide met sinen perde.</l>
<l>Davonture swiget van Lyonele nu</l>
<l>Ende sal seggen van Hestore u.</l>
<l>Davonture seget hier ter steden:</l>
<l>Alse Hestor was gesceden</l>
<l>13445 Vanden castele die hiet Ragidel,</l>
<l>Daer die boec af seget wel,</l>
<l>Hoe hi Mangart den roden onderdede,</l>
<l>[Ende die joncfrouwe bescudde mede]</l>
<l>Vanden lieberden, die nichte was</l>
<l>13450 Mijns heren Waleweins, als ict las,</l>
<l>Dat hi in een foreest ridende quam,</l>
<l>Daer hi ene joncfrouwe vernam</l>
<l>Ridende comen met enen perde,</l>
<l>Die herde sere mesberde.</l>
<l>13455 Hi groettese, die sere weende:</l>
<l><edition n="91"/>Hi vragede hare wat si meende?</l>
<l>Si seide: "Here, ic wene bedi</l>
<l>Dat ic nu sach voren vor mi</l>
<l>Den besten ridder van erderike</l>
<l>13460 Onscone ende dorperlike;</l>
<l>Ende een ongetrouwe ridder sere</l>
<l>Dede hem die onnere."</l>
<l>Hestor vragede thant hare</l>
<l>Wie die goede ridder ware.</l>
<l>13465 Si seide, "Here, sijt seker des,</l>
<l>Dat Lioneel, Lanceloets neve, es."</l>
<l>"Die ongetrouwe ridder wie es hi,</l>
<l>Diene vort, dat segget mi."</l>
<l>"Die ridder es Tarquijn genant,</l>
<l>13470 Die hem doet herde swaren pant.</l>
<l>Hi heeften ontcleedt al naect</l>
<l>In sine broec, ende sere mesmaect</l>
<l>Met scarpen dornen, sonder waen,</l>
<l>Daer hine mede heeft doen slaen,</l>
<l>13475 Dat mi so deerde, daer ict sach,</l>
<l>Dat ics ewelike gedinken mach.</l>
<l>Hi dedene oec werpen doe</l>
<l>In sine vangnesse also,</l>
<l>Dies mi ontfarmet so sere,</l>
<l>13480 Dat ic mi niet en mach onthouden, here,</l>
<l>Van weennen ende te makene mesbaer."</l>
<l>Hestor seide: "Of ic ginge daer</l>
<l>Wat tekene suldi seggen mi</l>
<l>Daer icken mag bekennen bi?"</l>
<l>13485 "Bi minen rade ne suldire niet gaen;</l>
<l>Coemt hi an u, hi sal u doet slaen.</l>
<l>Men magen kinnen gereet,</l>
<l>Hi es die meeste ridder die ic weet,</l>
<l>Ende draeget swerte wapene toe."</l>
<l>13490 Hestor bevalse Gode doe,</l>
<l>Ende reet so verre, dat hi quam</l>
<l>Daer hi enen tor op enen berch vernam</l>
<l>Alomme beloken ter cure</l>
<l>Met enen starken hogen mure.</l>
<l>13495 Buten der porten in enen pleine,</l>
<l>Wel ene bogescote [verre] ene fonteine,</l>
<l>Die dore een zelveren conduut spranc,</l>
<l>Ende nam in enen sconen steen haren ganc</l>
<l>Van merberine. Vandaer also wel</l>
<l>13500 Seggic dat si in een lodijn vat vel.</l>
<l>Daer stonden oec .iij. pijnbome bi,</l>
<l>So hoge, ende so breet, datsi</l>
<l>Die fonteine al bevingen</l>
<l>Metten lovren diere over hingen.</l>
<l>13505 An die pijnbome hingen do</l>
<l>.lx. scilde ende helme toe,</l>
<l>Ende oec .xl. swerde tot dien.</l>
<l>Ende als hi al tgene hadde besien</l>
<l>Hem wonderde wat si hingen daer.</l>
<l>13510 Hi sach Acglovels scilt daer naer</l>
<l>Ende Sagramors, ende Keys al bloet</l>
<l>Ende Gosenoms van Strangeloet,</l>
<l>Ende Brandalis, ende andre toe,</l>
<l>Die hi niet ne kinde doe.</l>
<l>13515 Hi ginc an dander side daer naer</l>
<l>Ende vant lettren gescreven daer,</l>
<l>Ende seiden: "Siet hier die namen staen</l>
<l>Vandien die hier liggen gevaen,</l>
<l>Daer mogedi hare wapene sien."</l>
<l>13520 Ende hi las daer gescreven nadien:</l>
<l>Int .xxiiij. jaer na die dinc</l>
<l>Dat coninc Artur crone ontfinc</l>
<l>Terquin vanden foreeste, sonder waen,</l>
<l>Hadde alle die ridders ondergedaen,</l>
<l>13525 Daer elcs name af gescreven was</l>
<l>In die lettren die hi daer las.</l>
<l>Ende als hi die lettren besiet</l>
<l>Hi kennetse som ende som niet,</l>
<l>Alse die van vreemden lande waren.</l>
<l>13530 Hi vanter .xxiiij. tuwaren</l>
<l>Van des conincs Arturs hove,</l>
<l>Die ridders waren van love,</l>
<l>Al sonder die .v. gesellen,</l>
<l>Daer gi af horet tellen,</l>
<l>13535 Ende sonder Lyonele toe.</l>
<l>Hestor hadde groet wonder doe.</l>
<l>Alse hi die lettren hadde gesien</l>
<l>Hine mochte niet geloven van dien,</l>
<l>Dat een ridder allene machte</l>
<l>13540 Onder doen met sire crachte</l>
<l>Also vele goeder liede,</l>
<l>Het ne ware dat hise verriede.</l>
<l>Hi keerde ter fonteinen wart</l>
<l>Om te doene drinken sijn part.</l>
<l>13545 Daer na heeft hi vernomen</l>
<l>Den groten ridder uutcomen,</l>
<l>Welgewapent ende op .i. part,</l>
<l>Ende sprac aldus te hem wart:</l>
<l>"Noit ne dorste ridder bestaen</l>
<l>13550 Te doene dat gi hebt gedaen;</l>
<l>So wee u, dat gi drinket nu</l>
<l>Indie fonteine u part, dat seggic u."</l>
<l>Hi liet lopen metter vart</l>
<l>Met gerechten spere te Hestore wart;</l>
<l>13555 Hi miste van Hestore doe.</l>
<l>Hestor liep weder op hem soe,</l>
<l>Dat hine doe stac vanden perde,</l>
<l>Dat hi vallen moeste ter erde.</l>
<l>Ende als Hestor woude overliden</l>
<l>13560 Die ridder spranc op tien tiden</l>
<l>Ende gegrepene met sinen handen</l>
<l>Hestore biden scouderen thanden,</l>
<l>Ende trackene dapperlike</l>
<l>Van sinen perde, so fellike,</l>
<l>13565 Dat daer af luttel gebrac</l>
<l>Dat hi sinen hals niet ne brac.</l>
<l>Ende hi hieffene op sinen hals daer</l>
<l>Ende droechene int hof daer naer,</l>
<l>Ende dedene ontwapenen saen.</l>
<l>13570 Hi was gelijc enen doeden gedaen</l>
<l>Met dat hi af getrocken was.</l>
<l>Ende als hi wart geware das,</l>
<l>Dat hi was in sijns viants handen</l>
<l>Hi wart so drove thanden,</l>
<l>13575 Hi hadde wel doet willen wesen.</l>
<l>Hine hadde noit rouwe gelijc tesen.</l>
<l>Terquijn seide tot hem: "Here,</l>
<l>Ic houde u over goet sere;</l>
<l>Mine dede noit man tgereide rumen</l>
<l>13580 Sonder gi, noch van niden tumen.</l>
<l>Ic prise u ridderscap mere</l>
<l>Dan enich dat ic provede noit ere;</l>
<l>Ende om die doecht die es in u</l>
<l>Ne doe ic u niet in prisone nu,</l>
<l>13585 Wildi mi sekeren dat gi dit hof</l>
<l>Niet ne rumet sonder orlof."</l>
<l>Hine wouts niet doen bider sake,</l>
<l>Dat hi liever hadde tongemake</l>
<l>Met sinen gesellen te sine</l>
<l>13590 Dan te hebbene al die behoefte sine</l>
<l>Ende met hem te sine, sonder waen.</l>
<l>Dus was hi in vangnesse gedaen.</l>
<l>Alse hi int prisoen was comen</l>
<l>Ende die ghene hadden vernomen,</l>
<l>13595 Die van sconincs Arturs hove waren</l>
<l>Si gingen weenen sonder sparen</l>
<l>Van bliscepen ende van jamerheden.</l>
<l>Sagrimor seide daer ter steden:</l>
<l>"Lieve geselle, ic ne waende u</l>
<l>13600 Nembermeer hebben gesien vor nu.</l>
<l>Ay Hestor, wat niemaren hebbedi</l>
<l>Van Lancelote gehort, dat segget mi?</l>
<l>Bedi wi weten alle doch,</l>
<l>Hadden wine levende noch,</l>
<l>13605 Wie souden uut te comene hopen</l>
<l><edition n="92"/>Anders es ons die hope ontslopen.</l>
<l>Dese duvel es van so groter crachten,</l>
<l>Die ons hevet in sine hachten,</l>
<l>Gheen man soude te gere uren</l>
<l>13610 Jegen hem moegen geduren;</l>
<l>Hine soude jegen Lancelote nochtan</l>
<l>Niet geduren, ware hi levende man,</l>
<l>Niet meer dan Karados die grote</l>
<l>Gedurde jegen Lancelote,</l>
<l>13615 Die vanden Dolorensen torre was,</l>
<l>(Alsmen hier te voren las,)</l>
<l>Die duvels broeder die ons heeft gevaen."</l>
<l>"Ic hebt qualike berecht," sprac Lioneel saen;</l>
<l>"Want alse hi wiste die waerheit das,</l>
<l>13620 Dat ic Lanceloets neve was,</l>
<l>Ic was thant ontcleet al naect,</l>
<l>Ende met scarpen dornen so mesmaect,</l>
<l>Ic hadde moegen baden in mijn bloet;</l>
<l>Maer es dat sake dat mi God behoet</l>
<l>13625 Den goeden man daer ic af sciet,</l>
<l>Noch en es die derde dach leden niet,</l>
<l>Ic saels gewroken sijn, sonder waen,</l>
<l>Salt na minen wille gaen."</l>
<l>Davonture laet van Hestore staen</l>
<l>13630 Ende van die met hem sijn gevaen,</l>
<l>Ende sal u seggen nu ter uren</l>
<l>Van Lanceloets aventuren,</l>
<l>Die Lyoneel slapende liet</l>
<l>Onder den boem als hi van hem sciet.</l>
<l>13635 Davonture seget hier beneven,</l>
<l>Alse Lanceloet slapende was bleven</l>
<l>Daer Lyoneel van hem was gesceden,</l>
<l>Dat daer quam ene coninginne,</l>
<l>Vrouwe vanden lande van Foreestan,</l>
<l>13640 Datten lande van Morgales leget an,</l>
<l>Ten lande van Soroles wart.</l>
<l>Si hadde met hare in hare vart</l>
<l>Wel .lx. ridders, die quamen dare</l>
<l>Al gewapent in hare scare.</l>
<l>13645 Daer waren .iiij. knapen tors toe,</l>
<l>Die een sidijn cleet droegen doe</l>
<l>Met .iiij. scachten boven hare.</l>
<l>Si wart Lanceloets perts geware,</l>
<l>Ende si wart pensede daer naer,</l>
<l>13650 Dat hem enich ridder ruste daer.</l>
<l>Si moedde wale das,</l>
<l>Dat hi van sconincs Arturs hove was.</l>
<l>Mettien riep .ij. vrouwen die coninginne,</l>
<l>Deen was Morguweyn die elvinne,</l>
<l>13655 Ende dander Cybile namelike</l>
<l>Dit waren .ij. vrouwen van erderike</l>
<l>Die meest toverien conden,</l>
<l>Sonder die vrouwe van Lac, tien stonden.</l>
<l>"Laet ons varen sien ghint part."</l>
<l>13660 Ende als si voren darewart</l>
<l>Vonden si Lancelote slapende nochtoe.</l>
<l>Si seiden als sine vonden soe:</l>
<l>"Gi moeget wel seggen dat gi hier te voren</l>
<l>So sconen man nie saeget geboren."</l>
<l>13665 Si seide: "Nu gaen wi hem an</l>
<l>Ende laeten ons wecken dan."</l>
<l>Morguein seide: "Vrouwe, laet staen,</l>
<l>Laet ons ene orsbare doen maken saen,</l>
<l>Ende voren wine met ons sonder lette</l>
<l>13670 Inden casteel van Charette."</l>
<l>Dander vrouwe antworde daertoe:</l>
<l>"Het dinct mi goet datmen so doe."</l>
<l>Alse die orsbare gemaect was</l>
<l>Hi was so betovert, als ic las,</l>
<l>13675 Dat hi niet op ne mochte staen.</l>
<l>Si leidene in die orsbare saen</l>
<l>Ende deckense met enen clede,</l>
<l>Ende vordense gerede</l>
<l>Toten castele van Charetten.</l>
<l>13680 Si dedene af doen sonder letten</l>
<l>Ende in ene camere draegen doe,</l>
<l>Die ene dore ende .ij. venstren hadde toe.</l>
<l>Doe braeken si haer toverie daer,</l>
<l>Ende Lanceloet wart ontwaken daer naer</l>
<l>13685 Ende begonste al omme hem sien.</l>
<l>Hi sager vele kersen; mettien</l>
<l>Hi sechgende hem ende seide na desen:</l>
<l>"Help, sinte Marie, waer magic wesen.</l>
<l>Ic lach om slapen, als ic gome,</l>
<l>13690 Onder die scade van enen bome;</l>
<l>Nu vindic in enen casteel mi</l>
<l>Ocht in ene veste, ine weet welc si,</l>
<l>Ende ic ne sie wijf noch man."</l>
<l>Hi begonste pensen om sijn paert dan;</l>
<l>13695 Ende alse hi sijn part niet ne vant</l>
<l>Hi wart herde drove thant:</l>
<l>Hi seide sere tonpayse daer naer,</l>
<l>Datten die duvle brochte daer.</l>
<l>Die dore ontdede na dien;</l>
<l>13700 Daer heeft hi ene joncfrouwe versien,</l>
<l>Die hem genoech tetene brochte,</l>
<l>Ende grotese so hi best mochte,</l>
<l>Ende si hem. Doe seidi: "Joncfrouwe,</l>
<l>Ic mane u bider trouwe</l>
<l>13705 Dien gi den genen sculdich sijt,</l>
<l>Dien gi meest mint nu ter tijt,</l>
<l>Dat gi mi segt waer ic bem."</l>
<l>Die joncfrouwe antworde hem:</l>
<l>"Here, gi sijt inden casteel nu</l>
<l>13710 Vander Charetten, seggic u."</l>
<l>Hi sechgende hem vanden wondre doe,</l>
<l>Ende seide: "Ay sinte Marie, hoe</l>
<l>Bem ic hier comen? wat mijns gesciet?"</l>
<l>Si seide: "Ic ne segs u niet;</l>
<l>13715 Mar et, vertroest u, ende rust</l>
<l>In dat scone bedde als u lust."</l>
<l>Hi vragede om Lyonele hare.</l>
<l>Si seide sine wiste waer hi ware:</l>
<l>"Ic ne kins niet," seide si, "here,</l>
<l>13720 Want ic ne saegen noit eere."</l>
<l>Alse hi hem selven dus hadde gesien</l>
<l>Ontweget van al, hi at na dien;</l>
<l>Want hi binnen dien langen dage</l>
<l>Niet geeten hadde, sonder sage.</l>
<l>13725 Tirst dat hi geeten hadde quam daer</l>
<l>Een cnape, diene onscoide; daer naer</l>
<l>Hi ginc slapen in een bedde rike,</l>
<l>Maer hi sliep dien nacht qualike,</l>
<l>Want hi pensede dien nacht vele</l>
<l>13730 Om hem selven ende Lyonele.</l>
<l>Die vrouwen, diene brachten daer,</l>
<l>Quamen te hem sanderdages daer naer,</l>
<l>Wel gepareert ende achemant.</l>
<l>Die ene seide tote hem thant:</l>
<l>13735 "Ridder, gi sijt onse gevangene nu;</l>
<l>Maer van ene dinc es u</l>
<l>Wel gesciet, dat van desen</l>
<l>U renchoen lichte sal wesen."</l>
<l>Hi seide: "Vrouwe, segt mi dan,</l>
<l>13740 Vermagict, ic saelt vaen an."</l>
<l>"Gi sult quite wesen," seide si "bi dien,</l>
<l>Dat gi neemt dene van ons drien</l>
<l>Die u alre best genoeget.</l>
<l>Ende es dat u dit niet gevoeget</l>
<l>13745 Te done, ende gi hoverdich sijt,</l>
<l>Dat gi ons ontsegget nu ter tijt,</l>
<l>Gi moeget seker sijn sonder waen</l>
<l>Vort an hiere te blivene gevaen."</l>
<l>Alse hi dat horde hi hadt ontwart</l>
<l>13750 Ende sprac eerlike ter vrouwen wart:</l>
<l>"Vrouwe, ben ic danne so onder u,</l>
<l>Dat ic emmer moet kiesen nu</l>
<l>Een lief, willic ocht ne wille,</l>
<l>Ocht in die vangnesse bliven stille?"</l>
<l>13755 "Ja gi," antworde hem die vrouwe.</l>
<l><edition n="93"/>Hi seide thant: "Bi mire trouwe,</l>
<l>Ic soude eer gedoegen, overwaer,</l>
<l>Aldus te liggene .xx. jaer</l>
<l>Eer ic mi geworpe te dien,</l>
<l>13760 Dat ic minde dene van u drien;</l>
<l>Ic soude mi nederen so sere</l>
<l>Dat mi dat niemen dan onse here</l>
<l>Betren en mochte, sonder waen."</l>
<l>Alse si dat horden si seiden saen:</l>
<l>13765 "Gine spraect noit wort, bi mire trouwen,</l>
<l>Dat u also sere alse dit sal rouwen."</l>
<l>Hi seide: "Mine roke; ende hi viel neder</l>
<l>Op tbedde om slaepen weder,</l>
<l>Gram ende verbolgen mere</l>
<l>13770 Dan hi hadde geweest ere.</l>
<l>Hi hadde liever te stervene doe,</l>
<l>Dan sire vrouwen te laetene soe,</l>
<l>Die fonteine was van scoenheiden,</l>
<l>Om te minnen ene van hen lieden.</l>
<l>13775 Alsi hadden verstaen die wort</l>
<l>Si gingen drove ende gram vort</l>
<l>Dat hise ontseide also,</l>
<l>Ende vermaten hen sere doe,</l>
<l>Dat hine quame nembermere</l>
<l>13780 Uter vangnesse in genen kere.</l>
<l>Morguweyn ne kinnets niet omdat hi was</l>
<l>Nuwinge bescoren, als ict las.</l>
<l>Die coninginne seide dar naer,</l>
<l>Hi soude also bliven .x. jaer,</l>
<l>13785 Hi name den enen van hen drien.</l>
<l>Dander seiden: "Het moet also gescien."</l>
<l>Dus was Lanceloet .iij. dage daer,</l>
<l>Soe tongemake ende so swaer,</l>
<l>Dat hi qualike dranc ende at.</l>
<l>13790 Die joncfrouwe was drove omdat,</l>
<l>Die hem tetene te bringene plach,</l>
<l>Dat hi iet hadde dat hem verwach.</l>
<l>Opten vierden dach heeft hi vernomen</l>
<l>Dat daer binnen ridders sijn comen</l>
<l>13795 Van enen tornoye; doe wart hi,</l>
<l>Pensende ende tongemake daer bi,</l>
<l>Ende seide hi hadde overal</l>
<l>Meerren wederstoet ende ongeval</l>
<l>Dan enich ander ridder tier stont;</l>
<l>13800 Want alse hi starc was ende gesont</l>
<l>Ende doen soude sine wandelingen</l>
<l>Doer die lande, ende te hoefde bringen</l>
<l>Die vreselike avonturen</l>
<l>Die dandre niet ne dorsten bestaen tier uren,</l>
<l>13805 Dan moesti liggen gevaen,</l>
<l>So dat selden die tijt was, sonder waen,</l>
<l>Hine was siec ocht in vangnesse.</l>
<l>Dus claegedi sine deernesse,</l>
<l>Diere hi vele te hebbene plage.</l>
<l>13810 Hi weende sere met deser claege.</l>
<l>Mettien quam die joncfrouwe dare,</l>
<l>Die sijns plach te nemene ware.</l>
<l>Si wart drove om sinen rouwe.</l>
<l>"Wat hebdi, here," sprac die joncfrouwe,</l>
<l>13815 "Dat gi drijft den rouwe so groet?"</l>
<l>"Ic en ware niet sculdich," sprac Lanceloet,</l>
<l>"Rouwe te drivene na minen wane,</l>
<l>Maer mi selven doet te slaene,</l>
<l>Alse die dongevallichste ridder bem</l>
<l>13820 Vander werelt." Si seide tote hem:</l>
<l>"Here, ic mane u bi diere gi</l>
<l>Meest mint, dat gi segt mi</l>
<l>Wie ghi sijt ende wie u name es.</l>
<l>Ic geve u mine sekerheit des,</l>
<l>13825 Ic salt hier helen ende over al,</l>
<l>Ende dat ict niewerinc ontecken ne sal."</l>
<l>Lanceloet antworde hare doe:</l>
<l>"Joncfrouwe, gi hebt mi besworen soe,</l>
<l>Ic saelt u seggen, want ic ben nu</l>
<l>13830 Dongevallichste ridder, seggic u,</l>
<l>Die noit wapene droech; ende dit en es</l>
<l>Mijn begin niet, des sijt gewes;</l>
<l>Het heeft geweest, al sonder liegen,</l>
<l>Van dat ic irst lach inder wiegen;</l>
<l>13835 Want ic verloes minen vader dan,</l>
<l>Die wart ridder was ende goet man,</l>
<l>Ende was ontherft van minen lande toe,</l>
<l>Dies ic vele gehadt hadde doe,</l>
<l>Hadmenre toe gesien, sonder waen,</l>
<l>13840 Alsmen te rechte hadde gedaen.</l>
<l>Dus magic wel seggen al bloet,</l>
<l>Dat ic bem dongevalliche Lanceloet."</l>
<l>Als si wiste die waerheit das,</l>
<l>Dattie ridder Lanceloet was,</l>
<l>13845 Si was blider van desen</l>
<l>Dan enich mensche mochte wesen.</l>
<l>Si hadde horen seggen waerlike,</l>
<l>Dat hi was die beste van erderike.</l>
<l>Doe seide si tot hem: "Here,</l>
<l>13850 Die vangnesse moyt u sere:</l>
<l>Gi wart gerne uut, mochti."</l>
<l>"Het en es gene dinc," seide hi,</l>
<l>"Ic ne daedse gerne, sonder waen,</l>
<l>Op dat icker bi mochte ontgaen."</l>
<l>13855 Si seide: "Ic sal u verlossen al,</l>
<l>Wildi doen dat ic u bidden sal."</l>
<l>Hi seide: "Segt uwen wille dan,</l>
<l>Hebbics macht, ic saelt vangen an."</l>
<l>Die joncfrouwe seide: "Ic bidde u,</l>
<l>13860 Here, dat gi na mi hort nu.</l>
<l>Van Forestan die coninginne</l>
<l>Heeft mi lange gehouden hier inne;</l>
<l>Hets leden .x. jaer oft omden pas,</l>
<l>Dat ic ene cleine joncfrouwe was,</l>
<l>13865 Ende mijn vader, was hertoge</l>
<l>Van Rochedon, begonste orlogen</l>
<l>Jegen den hertoge van Forestan,</l>
<l>Die was deser coninginnen man,</l>
<l>Der vrouwen van hier binnen; ende doe</l>
<l>13870 Was die pays gesproken also,</l>
<l>Biden genen diere spraken af,</l>
<l>Dat mi mijn vader te wive gaf</l>
<l>Enen kinde, was des conincs sone.</l>
<l>Omtrint .x. jaer hadde die ghone.</l>
<l>13875 Onlange daer na beide gaeder</l>
<l>Storven mijn moeder ende mijn vader,</l>
<l>Ende al mijn lant viel thant</l>
<l>In deser coninginnen hant.</l>
<l>Viij. dage vor medewinter tsaren</l>
<l>13880 Soude mijn brudegoem varen</l>
<l>Tes conincs Arturs hove om daer</l>
<l>Ridder te werdene; maer</l>
<l>Ons quam sulc ongeval jegen,</l>
<l>Dat hi in die vart wert verslegen</l>
<l>13885 In dat foreest van Karlioen.</l>
<l>Ende als ic wiste dat doen</l>
<l>Woudic henen sceden thant</l>
<l>Ende heesch mire vrouwen mijn lant,</l>
<l>Dat sijt mi doe weder gave,</l>
<l>13890 Die mi niet gaf der ave;</l>
<l>Mar si seide mi, here,</l>
<l>Moydicse daer af mere,</l>
<l>Ic en quamer niet toe vort an,</l>
<l>Wat machten dat icker toe hadde dan.</l>
<l>13895 Ende ic liet also staen doe,</l>
<l>Ende en wilder niet meer spreken toe.</l>
<l>Nu heeft si geloeft haren broeder,</l>
<l>Haers vader kint ende haerre moeder,</l>
<l>Dat si mi hem te wive geven sal,</l>
<l>13900 Ende heeft mi gedaen sulc mesfal,</l>
<l>Datse mi daertoe heeft verdreven</l>
<l>Dat ic hem sekerheit hebbe gegeven,</l>
<l>Dat si mijns ondancs doen dede</l>
<l>Ende jegen minen wille mede.</l>
<l>13905 Ende si heeften, sonder waen,</l>
<l><edition n="94"/>Tallen minen lande gedaen,</l>
<l>So dattie brulocht van desen.</l>
<l>Van morgen in .viij. dagen moet wesen.</l>
<l>Si pijnt hare over niet nochtan,</l>
<l>13910 Want hine wert nembermee mijn man</l>
<l>Noch mijn here. Ic hebber toe</l>
<l>Goede redene," seide si doe;</l>
<l>"Hi es een ongetrouwe man,</l>
<l>Ende die bloetste die leeft daer an.</l>
<l>13915 Live here, waer dat sake, dat gi</l>
<l>So vele wout pinen dore mi,</l>
<l>Ende tien dage wout comen in die stede</l>
<l>Ende dat huwelic wederseggen mede,</l>
<l>Ende so vele doen te minen saken,</l>
<l>13920 Dat gi thuwelic wout ontmaken,</l>
<l>Ic soude noch tavont doen sonder waen,</l>
<l>Dat gi der vangnessen sout ontgaen.</l>
<l>Ic soude u oec geven een goet part</l>
<l>Ende goede wapene tuwer vart."</l>
<l>13925 Lanceloet antworde hare doe:</l>
<l>"Joncfrouwe, wildi doen also,</l>
<l>Ic gelove u ende swere mede</l>
<l>Alse getrouwe ridder hier ter stede,</l>
<l>Dat ic tien dage comen sal,</l>
<l>13930 Ende mi daertoe setten met al,</l>
<l>Dat ic u sal sonder u deren</l>
<l>Van den riddre dilevereren,</l>
<l>Ende quite dartoe in uwe hant</l>
<l>Weder doen hebben al u lant.</l>
<l>13935 Ende es daer geen ander sake toe</l>
<l>Dan gi segt?" Si seide doe:</l>
<l>"Daer en es gene ander sake an."</l>
<l>Hi seide: "Ic gelove u dan</l>
<l>Dat ic sal houden mijn gelof."</l>
<l>13940 Si geloefdem tselve daer of.</l>
<l>Die joncfrouwe sciet van hem daer naer,</l>
<l>Ende Lanceloet bleef al blide daer.</l>
<l>Snachts alsmen sliep int hof aldore</l>
<l>Ontdede die joncfrouwe die dore,</l>
<l>13945 Ende beval Lancelote daer nare</l>
<l>Dat hi volgen soude hare.</l>
<l>Si leidene in ene camere tier stont,</l>
<l>Die bi ene boengarde stont;</l>
<l>Ende si dedem eten daer,</l>
<l>13950 Ende si gaf hem goede wapen daer naer</l>
<l>Ende een goet pert. Als hi gereet was</l>
<l>Bat hi der joncfrouwen das,</l>
<l>Dat si hem cont soude maken</l>
<l>Van wat tornoye die ridders spraken.</l>
<l>13955 "Si seiden dat so verre quam,</l>
<l>Dattie coninc Bandagamus nam</l>
<l>Enen tornoy, dies onlanc es,</l>
<l>Jegen den coninc van Norgales;</l>
<l>Ende si tornierden, seiden si, heden</l>
<l>13960 In enen mersch hier bi onder hen beden."</l>
<l>Daer na vragedi hare</l>
<l>Welc hare in donsienste bleven ware.</l>
<l>Si seide dat was in waerre dinc</l>
<l>Bandegamus die coninc,</l>
<l>13965 Die uter plaetsen verdreven was</l>
<l>Vanden andren coninc, dor das,</l>
<l>Dat hi hadde noch also vele</l>
<l>Lieden dan die ander ten spele:</l>
<l>"Si sullen hebben ene gaderinge</l>
<l>13970 In donderdage weder onderlinge."</l>
<l>Daer ne waren maer .ij. dage toe:</l>
<l>Lanceloet was al drove doe</l>
<l>Om Bandegamus den coninc,</l>
<l>Dat hem die tornoy so verginc;</l>
<l>13975 Hi was man die levede, sonder waen,</l>
<l>Die hem meest eeren hadde gedaen.</l>
<l>Ende pensede na desen,</l>
<l>Haddi ten tornoye gewesen,</l>
<l>Na dat hi was starc ende gesont,</l>
<l>13980 Bandemagus ne hadde tier stont</l>
<l>Also onder geweest, sonder waen,</l>
<l>Alse hi daer toe hadde verstaen.</l>
<l>Hi bevalse Gode ende sat op sijn part</l>
<l>Ende vor uut doer enen boengart,</l>
<l>13985 So dat hi in een foreest quam,</l>
<l>Daer hi twee pawelgoene vernam</l>
<l>Onder enen boem. Hi reeter toe,</l>
<l>Alse diere lieden waende vinden doe.</l>
<l>Hi beetter voren ende sach daer</l>
<l>13990 In een kersen bernende claer.</l>
<l>Hi vanter een bedde wel berect</l>
<l>Ende met enen samite gedect;</l>
<l>Ende hine vant op tbedde nochtan</l>
<l>Noch int pawelgoen wijf noch man.</l>
<l>13995 Hi dede doe af sonder beide</l>
<l>Van sinen perde dat gereide</l>
<l>Ende liet in die weide gaen:</l>
<l>Hi ginc hem ontwapenen saen.</l>
<l>Hi dede staen sijn swaert thant</l>
<l>14000 Ten hoefden vanden bedde dat hi vant.</l>
<l>Hi dede die kersen uut also houde,</l>
<l>Dat hem dat licht niet deren en soude,</l>
<l>Ende ginc slapen op tbedde na desen.</l>
<l>Als hire lange op hadde gewesen</l>
<l>14005 Quam die ridder, dies tpaewelgoen was.</l>
<l>Alse die ridder wart geware das,</l>
<l>Dattie kersen uut waren gedaen</l>
<l>Hi pensede om sijn wijf saen,</l>
<l>Dat si die kersen uut dede</l>
<l>14010 Om dat hare deerde die claerhede.</l>
<l>Hi ontcleedde hem tien tide</l>
<l>Ende ginc liggen bi Lanceloets side,</l>
<l>Ende trecken hem bet an,</l>
<l>Ende begonsten cussen dan,</l>
<l>14015 Alse die waende dat sijn wijf ware.</l>
<l>Alse Lanceloet des wert geware,</l>
<l>Hi pensede dat hem helsede doe</l>
<l>Ene vrouwe oft joncfrouwe alsoe.</l>
<l>Die ridder wart geware das,</l>
<l>14020 Dat hi bi enen man gelegen was,</l>
<l>Ende pensede dat sijns wijfs lief ware.</l>
<l>Hi lossede hem van hem daer nare</l>
<l>Ende gegrepene met groter onwerde,</l>
<l>Ende warpene also ter erde,</l>
<l>14025 Also Lanceloet gene ware ne nam,</l>
<l>Ende seide dat hire qualike quam</l>
<l>Hem met sinen wive scande te done,</l>
<l>Daer si was in sinen pawelgoene;</l>
<l>Ende sloegene soe vor die tanden,</l>
<l>14030 Dat hem tbloet uut spranc thanden.</l>
<l>Alse Lanceloet gevoelde dat,</l>
<l>Hi namen metter kelen ter stat,</l>
<l>Ende worpen op enen stake tier stonde</l>
<l>Dat hi viel ene grote wonde.</l>
<l>14035 Ende Lanceloet ginc metter vart</l>
<l>Daer hi hadde gelaeten sijn swert.</l>
<l>Die mane sceen daer binnen claer,</l>
<l>Datmen wel mochte gesien daer;</l>
<l>Ende alse die ridder geware wart</l>
<l>14040 Dat Lanceloet hadde getrect sijn swart,</l>
<l>Hine dorste sijns niet ontbiden</l>
<l>Ende vloe int foreest tien tiden.</l>
<l>Lanceloet volgede hem naer</l>
<l>Ende sloegene te doet daer naer.</l>
<l>14045 Lanceloet keerde int pawelgoen doe</l>
<l>Ende sliep toten dage toe</l>
<l>Hi cleedde hem ende wapende mede,</l>
<l>Ende voer thant vander stede.</l>
<l>Nochtoe en was hi niet vroet das</l>
<l>14050 Wie die gene ridder was,</l>
<l>Dien hi hadde geslaegen doet,</l>
<l>Die hem hadde gedaen smerte groet.</l>
<l>Hi ontmoette .iiij. sciltknechten na dit,</l>
<l>Die .iiij. orse leidden wit,</l>
<l>14055 Ende alle met witten coverturen;</l>
<l><edition n="95"/>Ende daer quamen na tier uren</l>
<l>Twee andre dapper in scine,</l>
<l>Die brachten eens ridders wapine,</l>
<l>Halsberch ende helm goet sonderlinge,</l>
<l>14060 Iserine cousen ende knielinge,</l>
<l>Ende wapen ende spere al wit.</l>
<l>Ende tirst dat Lanceloet sach dit</l>
<l>Hi groetese, ende vragede das,</l>
<l>Wies algader dat harnasch was.</l>
<l>14065 Het waren, seiden si na desen,</l>
<l>Eens ridders, die woude wesen</l>
<l>Des ander daeges ter vergaderinge,</l>
<l>Die sal sijn tusscen .ij. coningen.</l>
<l>Lanceloet seide: "Hoe es die name sijn?"</l>
<l>14070 Si seiden: "Hi heet Galehoudijn,</l>
<l>Galehouds neve, die wilen eere</l>
<l>Vanden verren eylande was here."</l>
<l>Lanceloet vrageden na desen</l>
<l>In welke side hi soude wesen.</l>
<l>14075 Si seiden: "Metten coninc van Norgales,</l>
<l>Die sijn oudervader es.</l>
<l>Die tornoy sal sijn tere stede</l>
<l>Daer gi heden bi quaemt gereden."</l>
<l>Alse hi van hen sciet hordi tien tide</l>
<l>14080 Ene clocke ter rechter side,</l>
<l>Daer ene abdie doe was</l>
<l>Van witten moneken, als ict las.</l>
<l>Hi quam daer ende beette ter vart,</l>
<l>Ende gaf enen garsoen sijn part.</l>
<l>14085 Hi vant Meliagants suster daer,</l>
<l>Die hi verlost hadde, dats waer,</l>
<l>Van ere vangnessen op enen dach,</l>
<l>Daer si swaer gevangen lach.</l>
<l>Si besagene sere ende wart das</l>
<l>14090 Geware, dat Lanceloet was;</l>
<l>Maer haer wonderde sere daer</l>
<l>Hi verloren hadde sijn haer,</l>
<l>Dat hi hadde. Si pensede binnen desen</l>
<l>Dat hi siec hadde gewesen.</l>
<l>14095 Sine sprac niet jegen hem daer;</l>
<l>Maer si quam tote hem daer naer</l>
<l>Alse die dienst gedaen was also saen</l>
<l>Alse hi uter kerken quam gegaen:</l>
<l>Si hietene willecome wesen,</l>
<l>14100 Ende hi hare also saen na desen.</l>
<l>Hi seide: "Joncfrouwe wat doedi?"</l>
<l>Si seide: "Wel, danc hebbe God ende ghi,</l>
<l>Dies vraeget." Hi seide daer nare:</l>
<l>"Wat avonture brachte u hare?"</l>
<l>14105 Si seide: "Here ic bem hier comen</l>
<l>Om enen tornoy, dien heeft genomen</l>
<l>Die coninc Bandegamus mijn vader</l>
<l>Met sinen ridders allegader</l>
<l>Jegen den coninc van Norgales,</l>
<l>14110 Ende sal hier bi sijn, sijt seker des."</l>
<l>Lanceloet seide tote hare na dien,</l>
<l>Dat hi oec quam den tornoy sien.</l>
<l>"Suldire dan morgen sijn?" seide si.</l>
<l>Hi antworde: Ja hi.</l>
<l>14115 "Nu biddic u," seide si, "Here,</l>
<l>Dat gi den onsen help, lieve here."</l>
<l>Hi seide: "Ic saelt doen, sonder waen,</l>
<l>Met mire macht in staeden staen."</l>
<l>"Danc hebt, here," sprac die joncfrouwe,</l>
<l>14120 "Nu weet ic wel ende getrouwe</l>
<l>Dattie coninc van Norgales sal</l>
<l>Verliesen ende mijn vader winnen al,</l>
<l>Ende vanden tornoye hebben eere.</l>
<l>Ic bidde u dat gi blijft tramere.</l>
<l>14125 Gi sijt sculdich te done, seggic u;</l>
<l>Want al woudi proven nu,</l>
<l>Gi sout moeten in allen manieren</l>
<l>Van so goeder herbergen faelgieren</l>
<l>Die biden tornoye sal wesen."</l>
<l>14130 Lanceloet bleef met hare bi desen.</l>
<l>Si dedene ontwapennen thant,</l>
<l>Ende beval enen seriant,</l>
<l>Dat hi soude sonder sparen</l>
<l>Ten castele van Herpen varen</l>
<l>14135 Ende haeren vader seggen daer nare</l>
<l>Dat Lanceloet met hare daer ware,</l>
<l>Ende dat hi ten tornoye soude sijn</l>
<l>Opten naesten dach, in die hulpe sijn;</l>
<l>Ende dat hine quame besien</l>
<l>14140 Opdat hi mochte hem ledichgen te dien.</l>
<l>Die seriant dede verstaen die dinc,</l>
<l>Die hem sijn dochter ontboet, den coninc.</l>
<l>Die coninc was sere blide van dien.</l>
<l>Hi pensede hi soudene varen sien</l>
<l>14145 So hi bedectelijcs mochte.</l>
<l>Hi pensede in sinen gedochte,</l>
<l>Dat Lanceloet des niet ne woude</l>
<l>Datmen ten tornoye kinnen soude.</l>
<l>Doe nam die coninc met hem .iij.</l>
<l>14150 Daer hine mede woude varen sien.</l>
<l>Die een was hertoge, dander grave,</l>
<l>Ende die derde mede daer ave</l>
<l>Was een simpel ridder, nochtan</l>
<l>Was hi here goet ende wert man.</l>
<l>14155 Hi seide: "Gi moet nu varen met mi</l>
<l>In ene abdie, die es hier bi."</l>
<l>Si seiden si soudent doen gerne.</l>
<l>Ende gereidden hem te varne.</l>
<l>Alse si opten wech quamen mettien</l>
<l>14160 Seide die coninc tote hen drien:</l>
<l>"Ic sal u leiden besien wonder,</l>
<l>Dats enen ridder, die besonder</l>
<l>In hem heeft die dogeden alle,</l>
<l>Daer een man bi rechten gevalle</l>
<l>14165 Bi sculdich es te sine geprijst;</l>
<l>Want nadat mi mijn sin wijst</l>
<l>Nieman es hier af sijn gelike:</l>
<l>Hi es die scoenste van erderike,</l>
<l>Ende dar es meer prouetsen an</l>
<l>14170 Dan an enichgen ertschen man.</l>
<l>Wat soudicker meer af seggen?</l>
<l>Men mach hem niet so vele prijs anleggen,</l>
<l>Noch so grote doget spreken, noch eere,</l>
<l>Daer en esser in .ij. werf mere.</l>
<l>14175 Ende God heeften gemaect te desen</l>
<l>Dat hi ander ridders spiegel sal wesen."</l>
<l>Dandre seiden toten coninc saen:</l>
<l>"Es hi sulc alse gi doet verstaen,</l>
<l>Men soude over .c. milen riden</l>
<l>14180 Om hem te siene te vele tiden."</l>
<l>Die coninc seide: "Dat heeft men gedaen</l>
<l>Menich werven, sonder waen.</l>
<l>Ic sach datten .xv. ridders sochten</l>
<l>Op enen tijt al dat si mochten,</l>
<l>14185 Die stoute ridders waren ende coene</l>
<l>Ende wart onder alle barone,</l>
<l>Een jaer ende enen dach totien,</l>
<l>Dat sine spreken wouden ende sien,</l>
<l>Ende reden elc .m. milen al in een;</l>
<l>14190 Nochtanne spraken haer negeen."</l>
<l>Alsi ter abdien quamen toe</l>
<l>Si beetten ende gingen in doe.</l>
<l>Die cnape ginc voren saen,</l>
<l>Ende dede der joncfrouwen verstaen</l>
<l>14195 Dat sijn here die coninc quame daer.</l>
<l>Si namen bider hant daer naer,</l>
<l>Ende leidene daer Lanceloet was.</l>
<l>Alse Lanceloet wart geware das,</l>
<l>Dattie coninc quam te hem wart,</l>
<l>14200 Hi spranc jegen op metter vart</l>
<l>Ende hietene willecome wesen,</l>
<l>Ende die andre drie na desen,</l>
<l>Ende toende hem goede gelike.</l>
<l>Die coninc sprac tote hem oetmoedelike,</l>
<l>14205 Ende seide tote hem al openbare</l>
<l><edition n="96"/>Dat hi sijn vrient ende dienstman ware.</l>
<l>Lanceloet seide: "Om Gode, here,</l>
<l>Ne spreect sulke wort niet mere,</l>
<l>Gine mocht mi niet licht maken</l>
<l>14210 Drover dan met sulker saken.</l>
<l>Ic kinne wel int herte mine</l>
<l>Dat geen coninc es sculdich te sine</l>
<l>So arm mans dienst als ic bem,</l>
<l>Maer here ende gebiedere op hem."</l>
<l>14215 "Ay here, gine sijt niet so arm man,</l>
<l>Ic ne woude wisselen nochtan</l>
<l>Mine rijcheden jegen u</l>
<l>Om die heelt van sulker aermoede nu</l>
<l>Alse gi hebt, here, bi desen,</l>
<l>14220 Dat gi mi u geselle liet wesen."</l>
<l>"Laeten wi," sprac Lanceloet "die tale staen,</l>
<l>Hets gene gelike, sonder waen,</l>
<l>Jegen enen riken machtichgen coninc</l>
<l>Te mickene so clene dinc</l>
<l>14225 Alse een arm ridder es.</l>
<l>Lieve here, comt, berecht mi des,</l>
<l>Hoe gi seder hebt gedaen,</l>
<l>Dat ic u niet ne sach." Hi seide saen:</l>
<l>"Ic hebbe u sere begart, dat ic u clage,</l>
<l>14230 Te siene; ja, gistren inden dage</l>
<l>Alse uter plaetsen vlouwen mine liede</l>
<l>Ic clagede u alse dat gesciede:</l>
<l>Haddic u allene gehadt bi mi,</l>
<l>Ic hadde versekert gesijn daer bi</l>
<l>14235 Te scoffierne alle die ghene doe,</l>
<l>Die de mine scoffierden ende mi toe.</l>
<l>Nu biddic u om onsen here,</l>
<l>Ende omdat ic emmermere</l>
<l>U vrient [ben] alt leven mijn,</l>
<l>14240 Dat gi morgen in onse hulpe wilt sijn,</l>
<l>Dat wi moegen sconfieren daer mede</l>
<l>Der andre hovardichede."</l>
<l>"Ic saelt gerne doen," antworde hi;</l>
<l>"Maer ic bidde u, here, dat gi</l>
<l>14245 Mi ne doet niet bekinnen dan,</l>
<l>Al vragetter om enich man;</l>
<l>Want wordic bekent daer,</l>
<l>Het mochte mi rouwen wel daer nare."</l>
<l>Die coninc seide also houde,</l>
<l>14250 Dat bi hem niemen weten ne soude.</l>
<l>Die coninc bleef daer ter steden</l>
<l>Tote dattie maeltijt was leden.</l>
<l>Daer omme ne darf mi niemant vragen</l>
<l>Ocht die gesellen gerne saegen</l>
<l>14255 Lancelote onder hem drien,</l>
<l>Als die noit ne hadden gesien</l>
<l>Man, die hem so wel bequam.</l>
<l>Alse die tijt vander noenen quam</l>
<l>Nam die coninc an Lancelote orlof,</l>
<l>14260 Ende liet sine gesellen int hof</l>
<l>Dat si hem souden geselscap houden</l>
<l>Ende met hem ten tornoye comen souden.</l>
<l>Als die ridders hadden vernomen</l>
<l>Dattie coninc was weder comen</l>
<l>14265 Si seiden: "Here, waer hebbedi</l>
<l>So lange gelet?" Doe seide hi</l>
<l>Dat hi was in ene stede</l>
<l>Daer hi sine dinc wel dede.</l>
<l>Hi seide: "Ic weet wel nu te tide,</l>
<l>14270 Dattie vander ander side</l>
<l>Verwonnen sullen sijn indelike;</l>
<l>Dit weet ic wel waerachtelike."</l>
<l>Hine wouds hen niet meer ontdecken.</l>
<l>Opten selven dach deden berecken</l>
<l>14275 In dien mersch die .ij. coninge,</l>
<l>Daer si tornieren souden onderlinge,</l>
<l>Stoedsen ten venstren, datter scouwen</l>
<l>Uut mochten vrouwen ende joncfrouwen,</l>
<l>Ende lenen, daer si mochten lenen an.</l>
<l>14280 Het was in dat lant costume dan,</l>
<l>Dat coninginne ende hoge vrouwen</l>
<l>Dien tornoy voren scouwen</l>
<l>.ij. dachvarden verre ocht drie;</l>
<l>Ende wandelende ridders, dat sie</l>
<l>14285 Hare lieve met hen brochten</l>
<l>Ten tornoye als sise sochten;</l>
<l>Hierbi rechtemen [ende] antierde</l>
<l>Loedsen so waermen tornierde.</l>
<l>Die ridders daeden grote</l>
<l>14290 Feeste op dien avont Lancelote.</l>
<l>Des ander dages metter dageraet</l>
<l>Vordien dat Lanceloet opstaet</l>
<l>Coemt die joncfrouwe tote hem ende seget,</l>
<l>Daer hi op sijn bedde leget:</l>
<l>14295 "Here, ic wille uwen orlof,</l>
<l>Bedi ic wille rumen dit hof,</l>
<l>Ende varen nu ter steden</l>
<l>Daer men tornieren sal heden.</l>
<l>Ne voric niet weg nu ten tiden</l>
<l>14300 Ic ne soude niet moegen liden</l>
<l>Scire alse sullen die orse</l>
<l>Beginnen maken grote porse."</l>
<l>"Vart te Gode," seide hi daernaer.</l>
<l>Si seide: "Here, siet dat ic u sie daer;</l>
<l>14305 Want anders ne quaemicker niet."</l>
<l>"Ic salre sijn," seidi, "Wats gesciet."</l>
<l>Si maecte met vele vrouwen haer vaert</l>
<l>Ende vele joncfrouwen ten tornoye waert:</l>
<l>Ende alsi inden mersch quam</l>
<l>14310 Vant si die loedsen ende vernam</l>
<l>Al vol vrouwen ende joncvrouwen,</l>
<l>Die den tornoy wouden scouwen.</l>
<l>Ende des conincs dochter [van] Norgales,</l>
<l>Daer hier te voren af gesproken es,</l>
<l>14315 Dat si Waleweins wille dede,</l>
<l>Was daer ende vele vrouwen mede,</l>
<l>Die thant jegen hare quam</l>
<l>Als sise wiste ende vernam,</l>
<l>Ende ontfincse harde wel dare,</l>
<l>14320 Ende deedse sitten bi hare.</l>
<l>Si begonsten houden sprake</l>
<l>Van enen ende van andren sake,</l>
<l>So dat Bandagamus dochter vernam</l>
<l>Hoe dattie tornoye began</l>
<l>14325 Ter achterste vergaderinge.</l>
<l>Ene joncfrouwe sat inden ringe,</l>
<l>Die seide: "Joncfrouwe, bi mire wet,</l>
<l>Mador vander Porten ende Mordret</l>
<l>Verwannen den tornoy onder hen tween.</l>
<l>14330 Dese Mador vander Porten was een</l>
<l>Van conincs Arturs hove, ende Mordrets toe</l>
<l>Was Waleweins broeder," seide si doe.</l>
<l>Si vragede wat ridder Mador ware.</l>
<l>Die joncfrouwe antworde hare:</l>
<l>14335 "Hi es die meeste ridder heden den dach</l>
<l>Dien ic noit met oegen sach,</l>
<l>Ende die scoenst met glavien can steken."</l>
<l>Alsi daer vanden ridders spreken</l>
<l>Heeft Lanceloet messe gehoert,</l>
<l>14340 Ende es gewapent ende berect vort.</l>
<l>Die coninc ontboet hem daer naer</l>
<l>Dat hi toter primetijt bleve daer,</l>
<l>Ende dat sine ridders tier uren</l>
<l>Hem gaven witte coverturen</l>
<l>14345 Ende witten scilt. Si deden al</l>
<l>Dat hen die coninc hare here beval.</l>
<l>Te primetide als si quamen</l>
<l>Ten tornoye si vernamen</l>
<l>Dat daer vele liede tien tiden</l>
<l>14350 Vergadert waren an beiden siden.</l>
<l>Men tornierde wel daer</l>
<l>In beiden siden; maer</l>
<l>Dat hadde die coninc Norgales</l>
<l>Vele meer lieden, sijt seker des,</l>
<l>14355 Dan Bandegamus die coninc.</l>
<l><edition n="97"/>Alse Lanceloet quam inden rinc</l>
<l>Hielt hi daer tere stede,</l>
<l>Ende sine gesellen mede,</l>
<l>Ende saegen wiet wel dede dare.</l>
<l>14360 Daer wart hi .iij. ridders geware</l>
<l>Van des conincs van Norgales siden,</l>
<l>Diet herde wel daeden tien tiden;</l>
<l>Bedi si maecten stout ende coene</l>
<l>Die hare met haeren wel doene.</l>
<l>14365 Si hadden al doe so vele gedaen,</l>
<l>Dat Bandemagus lyede, sonder waen,</l>
<l>Van hem onder waren soe,</l>
<l>Dat si moesten achter trecken doe,</l>
<l>Doe seide daer, sijt seker des,</l>
<l>14370 Des conincs dochter van Norgales,</l>
<l>Daer die andre toe horden,</l>
<l>Dattie tornoy goet soude worden</l>
<l>Opdattie vander andre siden</l>
<l>Hem mochten onthouden tien tiden;</l>
<l>14375 "Maer si dunken mi geleidt te dien,</l>
<l>Si sullen sciere moeten vlien.</l>
<l>Mi dunke wel recht, dat wi prisen</l>
<l>Dese .iij. ridders in alre wisen;</l>
<l>Bi hem sijn die van Gorre al</l>
<l>14380 Gescoffiert alst wel scinen sal."</l>
<l>Bandemagus dochter vragede doe</l>
<l>Wie die ridders waren daer si soe</l>
<l>Groeten prijs doe an leide.</l>
<l>Si antworde hare ende seide:</l>
<l>14385 "Die een es Mordret geheten,</l>
<l>Ende es Waleweins broeder, alse wi weten,</l>
<l>Die gene rode wapine draeget;</l>
<l>Dander ridder daer gi na vraeget</l>
<l>Dats Mador vander Porten, ende es seggic u</l>
<l>14390 Die meeste ridder die ic kinne nu.</l>
<l>Die derde es mijn neve Galehoudijn,</l>
<l>Dies die witte wapennen sijn.</l>
<l>Dit sijn de beste die hier tornieren,</l>
<l>Ende die u lieden al scoffieren."</l>
<l>14395 Alse die joncfrouwe van Gorre dit horde</l>
<l>Si sprac ter andre dese worde:</l>
<l>"Bi Gode, ne vliet u vader niet,</l>
<l>Ic sal noch tavont, wat soes gesciet,</l>
<l>Sulke slage inden tornoy sien slaen,</l>
<l>14400 Hine ontbeidder niet enen, sonder waen,</l>
<l>Om te verliesene al sijn lant."</l>
<l>Die joncfrouwe antworde thant:</l>
<l>"Ay God, here, waer es die man</l>
<l>Die sulke slage slaen can?"</l>
<l>14405 "Gi sultene sien, seggic u,</l>
<l>Cortelike: hi es comen nu."</l>
<l>Alse si in dese tale waren</l>
<l>Horden si ropen sonder sparen</l>
<l>Op die van Gorre, die vlouwen daer,</l>
<l>14410 Ende die van Norgales volgeden naer.</l>
<l>Lanceloet sprac den sinen toe</l>
<l>Dat si hem volgen souden doe,</l>
<l>Ende hi liet lopen sijn part</l>
<l>In den meesten hoep metter vart,</l>
<l>14415 Ende geraecte den irsten so wel,</l>
<l>Dien hi gemoette, dat hi vel</l>
<l>Al metten parde ter erden daer.</l>
<l>Hi stac enen andren daer naer</l>
<l>So sere, dat hi moeste rumen</l>
<l>14420 Tgereide ende ter erden tumen.</l>
<l>Tirst dat sine glavie brac,</l>
<l>Weet, dat hi sijn swart trac,</l>
<l>Daer hi hem wel met helpen conde;</l>
<l>Ende ginc al omme slaen tier stonde.</l>
<l>14425 Hine geraecte genen man</l>
<l>Hine veldene ter erden dan.</l>
<l>Hi trac vanden halse die scilde,</l>
<l>Helme vanden hoefden, alsi wilde,</l>
<l>Ende dede so vele in corter stont,</l>
<l>14430 Dattie tornoy al stille stont</l>
<l>Om te siene twonder dat hi dede;</l>
<l>Want daer en was geen man tier stede</l>
<l>So goet noch van so groter waerde</l>
<l>Hine droegene thant ter erde,</l>
<l>14435 Doet ocht gequets onsoete,</l>
<l>Opdat hi quam in sinen gemoete.</l>
<l>Si hildene over herde goet bedien,</l>
<l>Diene noit te voren hadden gesien,</l>
<l>Ende ontsagene alle mede</l>
<l>14440 Om tgroete wonder dat hi dede,</l>
<l>Soe dat daer niemen was tien tiden,</l>
<l>Die sine slagen dorste ontbiden.</l>
<l>Hi sloech ende quetste soe</l>
<l>Die daer waeren van Norgales doe,</l>
<l>14445 So dat si moesten keren bidien</l>
<l>Wel drie bogescoten ende vlien.</l>
<l>Hi dede so vele bi sire doeget daer,</l>
<l>Dat sire af spraken verre ende naer,</l>
<l>Ende seiden alle groet ende smal</l>
<l>14450 Dat Bandemagus riddre verwan al,</l>
<l>Die de witte wapine droech.</l>
<l>Ende die drie gesellen genoech,</l>
<l>Die die van Gorre hadden vordien</l>
<l>Bi haerre vromicheit doen vlien,</l>
<l>14455 Ende uten tornoyen waren</l>
<l>Om een deel rusten gevaren,</l>
<l>Dattie hare vlouwen wonderde hen das,</l>
<l>Ende vrageden wat daer was.</l>
<l>Een cnape antworde hen mettien:</l>
<l>14460 "En hebbedi dat wonder niet gescien?"</l>
<l>"Wat wonder es dat?" seide Mordret.</l>
<l>Die ander seide: "Bi mire wet,</l>
<l>Hier es een ridder comen nu</l>
<l>Met witten wapenen, seggic u,</l>
<l>14465 Een duvel, die doet soude slaen</l>
<l>Meer lieden noch heden, sonder waen,</l>
<l>Danmen soude moegen gedelven</l>
<l>In .ij. boenre lants. Vliet u selven,</l>
<l>Dat gi daer waert niet ne gaet</l>
<l>14470 Ocht gi leven wilt, dats mijn raet;</l>
<l>Want yser noch stael, sonder waen,</l>
<l>Ne mach sinen slach niet wederstaen."</l>
<l>Daerna namen die drie gesellen,</l>
<l>Daer gi eer af horet tellen,</l>
<l>14475 Hare helme met snelre verde</l>
<l>Ende sitten weder op hare perde,</l>
<l>Ende reden doe daer si saegen</l>
<l>Lancelote die van Norgales jaegen;</l>
<l>Ende si vlouwen vor hem tier stont</l>
<l>14480 Alse die hase doet vorden hont.</l>
<l>Alse Lanceloet sach hi sette</l>
<l>Hem te ridene op Mordrette,</l>
<l>Ende staken metter glavie soe,</l>
<l>Dat si hem dore die scoudere ginc doe,</l>
<l>14485 Sodat hi moeste vallen ter erden</l>
<l>Alse geysert van sinen perde.</l>
<l>Die coninc Bandemagus was bi hem daer</l>
<l>Ende gaf een ander spere daer naer.</l>
<l>Hi seide: "Neemt, ende toent ons nu</l>
<l>14490 Hoe gi speren connet breken, biddic u."</l>
<l>Hi naemt ende reet metter vart</l>
<l>Te Madorre vander Porten wart,</l>
<l>Die sijn spere op Lancelote brac.</l>
<l>Lanceloet, die bat neder stac,</l>
<l>14495 Wondene in die side soe,</l>
<l>Dat hi ter erden moeste vallen doe,</l>
<l>Ende met hem desgelike sijn pert.</l>
<l>Lanceloet leet over ende toech tswert,</l>
<l>Ende sloech op sinen witten scilt</l>
<l>14500 Galehoudine, die vor hem hilt,</l>
<l>Datter een stic af vloech eer iet lanc,</l>
<l>Ende dat dat swert neder sanc</l>
<l>In des perts hals ende sloegen af</l>
<l>Metten slaege dien hi hem gaf,</l>
<l>14505 Soe dat moeste doe met allen</l>
<l><edition n="98"/>Galehoudijn ende sijn pert vallen.</l>
<l>Die coninc van Norgales, die bidien</l>
<l>Lancelote genoech hadde gesien</l>
<l>Om twonder dat hi dede tien tiden,</l>
<l>14510 Ne dorste niet langer daer ontbiden,</l>
<l>Ende vloe al dat hi mochte daer,</l>
<l>Ende alle die van Norgales daer naer.</l>
<l>Die van Gorre begonstense jaegen</l>
<l>Ende vaen alse si dat saegen.</l>
<l>14515 Alse Lanceloet so sach vlien</l>
<l>Hi sloech int foreest nadien,</l>
<l>Ende reet verdelike wech na desen,</l>
<l>Alse die niet en woude gelet wesen.</l>
<l>Daer was genoech om hem gevraget</l>
<l>14520 Ende gesocht ende gejaget,</l>
<l>Maer men mochten vinden niet.</l>
<l>Alse Bandemagus dat siet,</l>
<l>Dat hine aldus verloren hevet,</l>
<l>Hi seide hi es die quaetste die levet,</l>
<l>14525 Dat hi met hem hadde gewaerlike</l>
<l>Den besten ridder van erderike,</l>
<l>Dien hi was sculdich te doene die meeste</l>
<l>Bliscap, die hi mochte, ende feeste,</l>
<l>Ende haddene verloren doe</l>
<l>14530 Bi sire quaetheit alsoe.</l>
<l>Galehoudijn sat weder op nadien,</l>
<l>Ende vor Bandemagus sien,</l>
<l>Ende dede hem wi hi was verstaen</l>
<l>Ende Bandemagus, sonder waen,</l>
<l>14535 Hadde grote bliscap das,</l>
<l>Tirst dat hi wiste wie hi was.</l>
<l>Galehoudijn seide hem daer nare</l>
<l>Dat hi tote hem comen ware</l>
<l>Om dat hi gerne soude weten</l>
<l>14540 Hoe die ridder ware geheten</l>
<l>Diet so wel dede tien tiden</l>
<l>In dien tornoy an sine side.</l>
<l>Bandemagus seide: "Here, twi</l>
<l>Vragedi om dese sake mi?"</l>
<l>14545 "Ic vraget, here," antworde hi hem,</l>
<l>"Bedi dat ic noch een jonc man ben,</l>
<l>Ende ic van wapenen noch luttel weet:</l>
<l>Ic hadde wel te done, God weet,</l>
<l>Dat ic bekent ware, sijt seker des,</l>
<l>14550 Met also goeden man alse hi es;</l>
<l>Ende omdat hi mi soude leeren,</l>
<l>Dat ic, bider hulpe ons heeren,</l>
<l>Bi hem ende bi sinen geselscape</l>
<l>Betren soude te mire nutscape."</l>
<l>14555 Dander seide: "Ic weet wel, kinde hi u,</l>
<l>Hi soude u herde lief hebben nu,</l>
<l>Bedi hi minde minen here</l>
<l>Uwen oem utermaten sere,</l>
<l>Ende hi minden weder mere</l>
<l>14560 Dan enich andren minde noit eere.</l>
<l>Het was Lanceloet, seggic u."</l>
<l>Dander sprac: "Ic waende vor nu</l>
<l>Dat hi doet hadde gewesen.</l>
<l>Ic gelove Gode bi desen,</l>
<l>14565 Dat ic vort in gere manieren</l>
<l>Van ridene sal finieren,</l>
<l>Mine lette doet ocht siechede,</l>
<l>Vor dien dat ic come tier stede</l>
<l>Dat icken vinde tenichgen stonden.</l>
<l>14570 Ende als icken sal hebben vonden</l>
<l>Ic sal hem bidden om die eere</l>
<l>Van minen oem minen here,</l>
<l>Ende om die lieve van hem, dien hi</l>
<l>So sere minde, dat hi mi</l>
<l>14575 Onthoude ende laete</l>
<l>Met hem varen doen sine bate,</l>
<l>Met hem soeken avonture</l>
<l>Die vremde lande dure.</l>
<l>Ende al es dat sake, dat hi mi</l>
<l>14580 Niet onthouden en wille, nochtan sal hi</l>
<l>Mi beraeden te minen behoude</l>
<l>Bat dan ic wane dat een ander soude."</l>
<l>Bandemagus vor vander stede</l>
<l>Dat hijt nieman weten en dede,</l>
<l>14585 Ende en vorde met hem doen</l>
<l>No weder seriant no garsoen,</l>
<l>Ende reet int foreest harentare,</l>
<l>Maer hi en verheescede gene niemare</l>
<l>Van Lancelote, die tien stonden</l>
<l>14590 Vermoyt van pinen ende van wonden</l>
<l>Anders niet ne reet dan sinen pas.</l>
<l>Doe wart Lanceloet geware das,</l>
<l>Dat een gewapent ridder quam naer</l>
<l>Ende ene scone vrouwe met hem daer.</l>
<l>14595 Si groettene, ende hi was bi desen</l>
<l>Datmen kinnen mochte in vresen,</l>
<l>Ende groettese weder stillekine</l>
<l>Om te min bekent te sine.</l>
<l>Si seide: "Lieve here, wie siedi?"</l>
<l>14600 "Een ridder ben ic," antworde hi,</l>
<l>"Dat mogedi wel sien." Si seide:</l>
<l>"Ridder siedi bi rechter waerheide</l>
<l>Sulc, datmen in erderike</l>
<l>Niewer ne vonde u gelike</l>
<l>14605 Na mire wetenthede, nadien</l>
<l>Datmen seget ende ic hebbe gesien.</l>
<l>Ic bidde u om haren wille,</l>
<l>Die gi meest mint lude ende stille,</l>
<l>Dat gi te nacht herberget met mi</l>
<l>14610 Tenen minen castele hier bi.</l>
<l>Ic sal u morgen tonen bi dien</l>
<l>Die scoenste dinc die gi hebt gesien."</l>
<l>Hi geloeft hare op die worde.</l>
<l>Si voer voren als si tgelof horde:</l>
<l>14615 Hi volgede hare, als die tien tiden</l>
<l>Bat hadde gevoeget rusten dan striden.</l>
<l>Het was nacht eer si daer quamen.</l>
<l>Alse die maisnieden vernamen</l>
<l>Dat hare vrouwe quam si liepen dare</l>
<l>14620 Met groten tortisen jegen hare,</l>
<l>Ende wouden hare af helpen thant.</l>
<l>Si seide: "Doet van mi uwe hant,</l>
<l>Ende helpt desen ridder die hier es</l>
<l>Met mi comen; ic bidde u des,</l>
<l>14625 Dat gi hem dient ende eert waerdelike,</l>
<l>Hi es die beste van erderike,</l>
<l>Ende die beste ridder die leeft."</l>
<l>Alse die vrouwe dat geseit heeft</l>
<l>Si namen doe des ridders part</l>
<l>14630 Ende si leident op wart.</l>
<l>Daer na wart die vrouwe geware</l>
<l>Alsi den ridder besach dare,</l>
<l>Dat hem tanscijn geswollen es groet,</l>
<l>Ende die nese van bloedene roet</l>
<l>14635 Van slaegen die hi hadde ontfaen.</l>
<l>Si dede hem sijn anscijn dwaen.</l>
<l>Si sach sinen scilt ende seide doe,</l>
<l>Daer die van binnen horden toe:</l>
<l>"Scilt, gi hebt heden, bi mire trouwen,</l>
<l>14640 Besien geweest van vele vrouwen</l>
<l>Ende begart van meneger maeget;</l>
<l>Hi mach hem beromen die u draeget,</l>
<l>Dat noyt op enen dach ridder ne dede</l>
<l>So vele wonders tere stede</l>
<l>14645 Als ic van hem heden hebbe gesien.</l>
<l>God moete geloeft sijn vandien,</l>
<l>Diene mi te gemoeten gaf,</l>
<l>Bedi mi ne mochte niewerinc af</l>
<l>Gescien lichte meerre eere</l>
<l>14650 Dan dat in mine herberge quam dese here."</l>
<l>Si gaf hem nuwe cleder an</l>
<l>Ende deden sitten om rusten dan.</l>
<l>Si seide: "Hets recht dat gi rust, here,</l>
<l>Gi sijt heden vermoyt sere.</l>
<l>14655 Daer na als si waren geseten</l>
<l><edition n="99"/>Ter taflen omme eten</l>
<l>Quam der vrouwen niemare das,</l>
<l>Dat hare here comen was.</l>
<l>Si ontboet hem dat hi come thanden</l>
<l>14660 Enen ridder, die daer was, vanden,</l>
<l>Ende hi hem daede groet eere.</l>
<l>Doe ontwapende hem die here;</l>
<l>Ende die met hem comen waren</l>
<l>Quamen eeten sonder sparen</l>
<l>14665 Ende sijn jegen hem op gestaen:</l>
<l>Hi deedse neder sitten saen.</l>
<l>Binnen dien dat si dus saeten</l>
<l>Over taflen ende aeten</l>
<l>Seide die vrouwe tot haren here:</l>
<l>14670 "Here, doet desen ridder eere,</l>
<l>Want betren man dan hi es</l>
<l>Ne mochtise niet doen, des sijt gewes."</l>
<l>"Goet man, vrouwe?" segt die here dan,</l>
<l>"Ic ne segge niet hine mach goet man</l>
<l>14675 Sijn ende van groter waerdicheden,</l>
<l>Maer ic ne waende niet vor heden</l>
<l>Dat goeden man bedorste so vele</l>
<l>Als ic heden leerde ten spele,</l>
<l>Daer ic hebbe so vele geleert an,</l>
<l>14680 Dat ic wane dat nemmeer dan een goet man</l>
<l>In die werelt en es, ende ic hebbe an dien</l>
<l>Dat hi hem so provede gesien,</l>
<l>Daer hi onder die ridders was,</l>
<l>Dat ic wane sekerlike das,</l>
<l>14685 Sint dat ridderscap irst begonde,</l>
<l>Dat geen sterflijc man tier stonde</l>
<l>So vele wonders dede, sonder waen,</l>
<l>Als hi heden heeft gedaen."</l>
<l>Die vrouwe sprac tot hem na desen</l>
<l>14690 Alse ochte sire niet ne hadde gewesen:</l>
<l>"Waer sagedie dien ridder, here,</l>
<l>Dien gi spreect so groete eere?"</l>
<l>Hi seide: "Ter vergaderinge</l>
<l>Die heden was tusscen .ij. coninge."</l>
<l>14695 Si seide: "Wat meerre wondre mochte hi</l>
<l>Doen dan andre die hem waren bi?"</l>
<l>"Wat wondre, vrouwe?" sprac die here,</l>
<l>"Dat ne weetti van mi tamere."</l>
<l>"Waeromme, here?" sprac die vrouwe.</l>
<l>14700 Hi antworde: "Bi mire trouwe,</l>
<l>Ine sout niet al connen vertellen nu,</l>
<l>Ende gine gelovets niet, al sworict u,</l>
<l>Het soude u wonder dunken wesen."</l>
<l>Si, die wel te gemake was van desen</l>
<l>14705 Dat sijt selve hadde gesien,</l>
<l>Ende namelike van dien,</l>
<l>Dat Lanceloet selve horde toe,</l>
<l>Seide tote haren here doe:</l>
<l>"Gi sult doch vor desen goeden man</l>
<l>14710 Van somen joesten seggen dan,</l>
<l>Dat hi alse hi in sijn lant sal wesen</l>
<l>Sal moegen connen spreken van desen."</l>
<l>Hi seide: "Ic mach seggen, tuwaren,</l>
<l>Datter meer dan .m. waeren,</l>
<l>14715 Bedi ic volgede hem alden dach</l>
<l>Om twonder dat ic hem doen sach.</l>
<l>Ic saegen te .v. slaegen doet slaen</l>
<l>.v. Ridders ende .v. seriante, sonder waen.</l>
<l>Van mi selven seggic dat hi</l>
<l>14720 Minen scilt te stucken sloech mi,</l>
<l>Ende doersloech mijn gereide doe</l>
<l>Ende mijn part doer die scouderen altoe,</l>
<l>Ende al dat met enen slage."</l>
<l>Die vrouwe sprac: "Biden goeden dage,</l>
<l>14725 Ic wane gi node tier steden</l>
<l>Den andren slach hadt ontbeden."</l>
<l>"Ic, vrouwe? Wat seggedi van dien.</l>
<l>Also moete mi goet gescien,</l>
<l>Ic ne hads niet ontbeit om al Arturs lant;</l>
<l>14730 Die sijn swert geraecte was doet thant,</l>
<l>Ende ic ne wane niet nochtan</l>
<l>Dat in die werelt es soe coene man,</l>
<l>Hadde hi gesien wat hi heden dede,</l>
<l>Dat hi sinen slach ontbede."</l>
<l>14735 Die vrouwe loech; noch seide die here:</l>
<l>"Hort dat te wonderne es mere.</l>
<l>Hi stac .iij. ridders af heden den dach</l>
<l>Tenen lope, daer ic toe sach,</l>
<l>Met enen spere. Dit ne dede</l>
<l>14740 Noit een man tere stede,</l>
<l>Maer een duvel mocht hebben gedaen."</l>
<l>"Nu segt mi," sprac die vrouwe saen,</l>
<l>"Here, ocht gi nu hadt dien man</l>
<l>In uwe herberge, wat soudi doen dan?"</l>
<l>14745 "Haddics die macht, vrouwe," seide hi,</l>
<l>"Hine sciede nemmermee van mi,</l>
<l>Maer ic souden sekerlike</l>
<l>Altoes met mi houden waerdelike;</l>
<l>Want ic ne mochte in genen kere</l>
<l>14750 Riker truder hebben nembermeere."</l>
<l>"Ende ocht hi sonder u bekinnen</l>
<l>Hadde geweest," seide si, "hier binnen,</l>
<l>Wat soudi doen dan desen?"</l>
<l>"Ic ne mochte nembermeer blider wesen;</l>
<l>14755 Ende wisten die van hier binnen dat hi</l>
<l>Hier ware, ende ne seiden mi,</l>
<l>Sine soudens mi niet ontgaen,</l>
<l>Ine soutse alle doet slaen."</l>
<l>"Ic ne heels u niet," sprac die vrouwe,</l>
<l>14760 "Ic salt u seggen, bi mire trouwe,</l>
<l>Ic ne wille niet gehaet sijn van u,</l>
<l>Sietene daer bi u sitten nu."</l>
<l>Doe besagene die goede man</l>
<l>Ende seide: "Toent mi sinen scilt dan,</l>
<l>14765 Ic salne wel kinnen magicken sien."</l>
<l>Si hiet sinen scilt bringen mettien.</l>
<l>Lanceloet seide: "Nu doedi</l>
<l>Alse vele onneren als gi wilt mi;</l>
<l>Maer haddic gewaent van desen,</l>
<l>14770 Dat gi so dorper hadt gewesen,</l>
<l>Ic ne ware niet comen, sonder waen,</l>
<l>Hier binnen, wat gi hadt gedaen,"</l>
<l>Si seide: "Here, eist u dan leet?"</l>
<l>"Jaet, vrouwe, God weet"</l>
<l>14775 Si seide: "Men ne sprekes niet mere.</l>
<l>Ic deedt in goede om u, here."</l>
<l>Die here ginc daer hi den scilt vant.</l>
<l>Als hine sach kinde hine thant.</l>
<l>Hi was utermaten blide,</l>
<l>14780 Ende hi quam tote Lancelote tien tide</l>
<l>Ende dede hem grote feeste daer nare,</l>
<l>Ende seide dat hi al sine ware.</l>
<l>Dien nacht was Lanceloet met minnen</l>
<l>Te gemake gedaen daer binnen,</l>
<l>14785 Ende ruste alse dies noet hadde doe,</l>
<l>Ende sliep toter primetijt toe.</l>
<l>Ende als hi op soude staen</l>
<l>Men brochte hem nuwe cleder saen.</l>
<l>Hi horde messe, ende daer naer</l>
<l>14790 Ginc men sitten eeten daer.</l>
<l>Na den etene nam hi orlof;</l>
<l>Hine woude niet bliven in dat hof,</l>
<l>Nochtan bat mens hem sere.</l>
<l>Alse op geseten was die here</l>
<l>14795 Hi nam sinen scilt ende bat daer naer,</l>
<l>Datmen hem een spere gave daer;</l>
<l>Ende men gaft hem in die hant.</l>
<l>Hi seide toter vrouwen thant:</l>
<l>"Vrouwe, gedinct u vanden gelove</l>
<l>14800 Dat gi deedt eer ic hier quam ten hove?"</l>
<l>Si seide: "Jaet." Doe seide hi:</l>
<l>"Vrouwe, quijt u danne jegen mi."</l>
<l>Si daedt gerne, seide si.</l>
<l>Si dede een part sadelen bedi,</l>
<l>14805 Ende hiet enen cnape volgen hare.</l>
<l><edition n="100"/>Die here vragede daer nare</l>
<l>Der vrouwen waer si varen soude.</l>
<l>Si seide dat si leiden woude</l>
<l>Den here te Cambenoyt toe,</l>
<l>14810 Want si hadt geloeft also</l>
<l>Hem te toennen die scoenste dinc</l>
<l>Die hi noit gesien hadde niewerinc.</l>
<l>Si voer en wech metten here.</l>
<l>Si hadde hare bewimpelt sere</l>
<l>14815 Jegen die heyten vander sonnen.</l>
<l>Si reden als si hadden begonnen,</l>
<l>So dat si een deel na none quamen</l>
<l>In een dal, dat si vernamen</l>
<l>Enen wel sittenden casteel.</l>
<l>14820 Alsire gehinde quamen een deel</l>
<l>Gemoetten si ene joncfrouwe daerbi,</l>
<l>Die der joncfrouwen vragede waer si</l>
<l>Genen ridder leiden soude.</l>
<l>Si seide: te Cabenoyt, also houde.</l>
<l>14825 "So mindine luttel," seide si, bedi</l>
<l>Si leiddene tere stat, daer hi</l>
<l>Sonder scande niet sceden ne sal,</l>
<l>Noch sonder scade, hine hebs geval.</l>
<l>Als sire in quamen seiden die lieden doe</l>
<l>14830 Inden casteel, daer hijt horde toe:</l>
<l>"Here ridder, die kere beit na u."</l>
<l>"Dat en is dirste niet nu,"</l>
<l>Sprac Lanceloet doe al stillekijn,</l>
<l>"Dat icker op hebbe gesijn."</l>
<l>14835 Si reden dien meesten tor bet naer,</l>
<l>Dien Lanceloet sere besach daer:</l>
<l>Het was die scoenste, als hem dochte,</l>
<l>Die in enich lant wesen mochte.</l>
<l>Hi horde bi hem ropen tien tide</l>
<l>14840 Een wijf, dochte hem, in die rechte side.</l>
<l>Hi reet derwart, ende hi vant</l>
<l>Die selve joncfrouwe te hant,</l>
<l>Die Waleweine op enen tijt ontvacht,</l>
<l>Daer hi toe dede al sine macht,</l>
<l>14845 Uut ere cupe te done, ende si</l>
<l>Riep: "Helpe, Sinte Marie. Ende wi</l>
<l>Sal mi helpen uut deser noet?"</l>
<l>Als si sach dat quam Lanceloet</l>
<l>So riep si op hem sere:</l>
<l>14850 "Helpt mi hier uut, lieve here,</l>
<l>Ic verberne al." Hi nam thant</l>
<l>Die joncfrouwe bider hant,</l>
<l>Ende hiefse uut metter vart,</l>
<l>Dat hem niet te pinen ne wart.</l>
<l>14855 Si viel hem te voeten doe,</l>
<l>Ende si custe sinen scoe,</l>
<l>Ende seide: "Lieve here, die tijt</l>
<l>Moete sijn gebenedijt</l>
<l>Dat gi wart geboren, bedi</l>
<l>14860 Gi hebt uter meester noet geholpen mi,</l>
<l>Daer noit enich wijf in was."</l>
<l>Alsmen wiste die waerheit das</l>
<l>Doe begonste vervullen die zale</l>
<l>Van vrouwen ende joncfrouwen altemale,</l>
<l>14865 Van ridders ende van porters mede,</l>
<l>Die alle quamen tier stede,</l>
<l>Die wouden die joncfrouwe besien</l>
<l>Ende si leidense na dien</l>
<l>In ene capelle, daer si sere</l>
<l>14870 Alle dankeden onsen here.</l>
<l>Si leiden Lancelote daer naer</l>
<l>In een kerchof onder den tor daer,</l>
<l>Ende togeden hem ene tombe tien stonden,</l>
<l>Daer lettren ane gescreven stonden.</l>
<l>14875 Dit es datter was gescreven:</l>
<l>"Dese tombe wart niet op geheven</l>
<l>Eer die lupart hant daer an sal slaen,</l>
<l>Daer die groete liebart uut sal gaen:</l>
<l>Hi salse op heffen lichtelike,</l>
<l>14880 Ende die grote liebart sal sekerlike</l>
<l>An sconincs dochter gewonnen wesen,</l>
<l>Daer men int walsce af mach lesen</l>
<l>Datmen noemt coninc</l>
<l>Del tere foreine, in waerre dinc."</l>
<l>14885 Lanceloet ne was niet vroet das</l>
<l>Wattie lettren meinden als hi las.</l>
<l>Die ghene seiden, die daer waren bi:</l>
<l>"Dat siedi, here, alse wanewi,</l>
<l>Daer die lettren af spreken entrouwen;</l>
<l>14890 Want wie weten wel bider joncfrouwen</l>
<l>Die gi dilevereert hebt nu ter tijt,</l>
<l>Dat gi die beste ridder sijt</l>
<l>Diemen nu vint, ende sonder genoet."</l>
<l>"Wat wildi dat ic doe?" sprac Lanceloet;</l>
<l>14895 "Ic saelt gerne doen," seide hi.</l>
<l>Si seiden: "Wie willen, here, dat gi</l>
<l>Dese tombe opheft ende siet</l>
<l>Wat daer onder es, ende lates niet."</l>
<l>Hi hiefse op doe, ende hi vant</l>
<l>14900 Daer een vreselic serpent thant,</l>
<l>Ende dat wreetste dat hi vordien</l>
<l>Noit te voren hadde gesien.</l>
<l>Alst sach dat vor hem was Lanceloet</l>
<l>Het warp vier uut doe so groet,</l>
<l>14905 Ende verbernede daer ter stede</l>
<l>Sinen wapenroc ende sinen halsberch mede.</l>
<l>Het warp hem uten putte daer naer</l>
<l>In midden vanden kerchove daer,</l>
<l>So dattie bome begonsten sciere</l>
<l>14910 Verbernen vanden heyten viere.</l>
<l>Die daer binnen waren vloen</l>
<l>Ende clommen ten venstren om dat doen.</l>
<l>Lanceloet decte hem metter vart</l>
<l>Metten scilde ende ginc der wart,</l>
<l>14915 Alse die engene avonture doe</l>
<l>Hem en ontsach die hem quam toe.</l>
<l>Ende dat serpent warp uut thant</l>
<l>Gevenijnt vier, so dattie brant</l>
<l>Sinen scilt buten al verbrande;</l>
<l>14920 Ende Lanceloet staect so sere thande</l>
<l>Metter glavyen in sine borst,</l>
<l>Dat si den serpente ginc sonder vorst</l>
<l>Doer den lichame, ende dat hout mede;</l>
<l>Ende het sloech op derde tier stede</l>
<l>14925 Metten vlogelen slage groet,</l>
<l>Alse dat was gewont ter doet.</l>
<l>Daer na hi hem sulc enen slach gaf,</l>
<l>Dat hem dat hoeft vloech af.</l>
<l>Die ridders quamen toe daer naer</l>
<l>14930 Om Lancelote te helpene daer.</l>
<l>Alsi saegen dat serpent was doet</l>
<l>Si toenden hem doe bliscap groet.</l>
<l>Daer quamen doe binnen en trouwen</l>
<l>Ridders, vrouwen ende joncfrouwen,</l>
<l>14935 Ende deden hem grote feeste.</l>
<l>Si riepen alle minste ende meeste</l>
<l>Dat hi wel moeste comen wesen,</l>
<l>Ende leidene int paleys na desen.</l>
<l>Binnen dien quam daer, sonder waen,</l>
<l>14940 Een ridder met vele ridders gegaen,</l>
<l>Ende hi was die scoenste man</l>
<l>Die Lanceloet gesien hadde vor dan.</l>
<l>Alse die van binnen worden geware</l>
<l>Dattie coninc gegaen quam dare</l>
<l>14945 Si stonden op ende seiden nadien:</l>
<l>"Here, hier mogedi den coninc sien."</l>
<l>Lanceloet stont op met desen</l>
<l>Ende hietene wellecome wesen.</l>
<l>Die coninc groettene weder doe</l>
<l>14950 Ende helsedene sere toe.</l>
<l>Hi seide: "Wie hebben u begart lanc:</l>
<l>Nu hebben wi u, God danc,</l>
<l>Wie hadden uwer coemste grote noet;</l>
<l>Onse lant es verwoest al bloet:</l>
<l>14955 Die arme lieden hebben verloren al</l>
<l><edition n="101"/>Hare lantwinninge groet ende smal,</l>
<l>Ende het ware wel tijt nu mere</l>
<l>Dat hem ware, wilt onse here,</l>
<l>Hare verlies verset van haren goede,</l>
<l>14960 Dies si nu in dese aermoede</l>
<l>Grote breke hadden menich jaer."</l>
<l>Si gingen beide sitten daer.</l>
<l>Doe vragede hem die coninc das,</l>
<l>Hoe hi hiete ende wie hi was.</l>
<l>14965 "Ic bem Lanceloete;" antworde hi.</l>
<l>Doe seide die coninc: "Segt mi,</l>
<l>Lieve vrient, was u vader dan</l>
<l>Die coninc Ban, die goede man,</l>
<l>Die van rouwen starf?" Doe seidi: ja hi.</l>
<l>14970 Die coninc seide: "So bem ic seker daerbi,</l>
<l>Dat bi u, ochte bi dinge</l>
<l>Die van u sal comen sonderlinge,</l>
<l>Sal dit lant dilevereert wesen</l>
<l>Vanden vremden avonturen na desen,</l>
<l>14975 Die hier bi dage ende bi nachte gescien,</l>
<l>Alse wi alle dage moegen sien."</l>
<l>Mettien quam ene oude vrouwe daer,</l>
<l>Die wel sceen hebben .c. jaer,</l>
<l>Ende sprac den coninc in nauwen rade,</l>
<l>14980 Ende vrageden wat men best daede</l>
<l>Metten riddre die daer was doe,</l>
<l>Die hem God hadde gesint toe.</l>
<l>"Ic ne weet," antworde die coninc,</l>
<l>"Sonder datmen doet ene dinc,</l>
<l>14985 Dattie ridder hebbe stille</l>
<l>Mire dochter te sinen wille."</l>
<l>Si seide: "Hine salre willen niet</l>
<l>Hebben, gevalt datmense hem biet;</l>
<l>Want hi mint so over sere</l>
<l>14990 Des conincs Arturs wijf, lieve here,</l>
<l>Hine wille gene andre dan hare.</l>
<l>Dus bedarf datmenre toe vare</l>
<l>So vroedelike, seggic u,</l>
<l>Dat hijs niet worde geware nu."</l>
<l>14995 "Nu doet dan met deser dinc</l>
<l>Also als u goet dinct," sprac die coninc.</l>
<l>"Laet mi," seit si, "gebruijen daer mede,</l>
<l>Ic sal wel doen dese besichede."</l>
<l>Die coninc quam in die zale weder</l>
<l>15000 Ende sat bi Lancelote neder,</l>
<l>Ende hilt jegen hem sprake</l>
<l>Van enen ende van andren saken.</l>
<l>Doe vragede Lanceloet den coninc des</l>
<l>Hoe hi hiete. Hi seide: Pelles,</l>
<l>15005 Ende dat conincrike borden toe</l>
<l>Datmen in walsche hiet Tiere foreine doe.</l>
<l>Alsi dus sitten ende spreken van dien</l>
<l>Heeft Lanceloet die duve versien</l>
<l>Dore ene venstre comen daer in;</l>
<l>15010 Dat was die duve, meer no min,</l>
<l>Die mijn here Walewein daer sach</l>
<l>In enen tide dat hi daer lach.</l>
<l>Si droech in haren bec openbaerlike</l>
<l>Een scone wiroecvat ende rike.</l>
<l>15015 Ende alse dit was so wert die zale</l>
<l>Daer binnen vervult altemale</l>
<l>Metten soetsten roke, dat hem dochte,</l>
<l>Dat enich man gepensen mochte;</l>
<l>Ende alle die daer waren swegen vort,</l>
<l>15020 Dat daer niemen en sprac een wort,</l>
<l>Maer elc knielde alse hi vernam</l>
<l>Dattie duve daer binnen quam.</l>
<l>Si keerde in ene camere doe.</l>
<l>Doe sprongen die seriante toe</l>
<l>15025 Ende decten die tafle haestelike.</l>
<l>Si saten daer alle gemeenlike</l>
<l>Datter nieman toe sprac een wort,</l>
<l>Ende men riep daer nieman om eten vort.</l>
<l>Dies wonderde Lancelote sere,</l>
<l>15030 Maer hi dede no min no mere</l>
<l>Alse hi den andren sach doen daer.</l>
<l>Maer hi sat vorden coninc daer naer</l>
<l>Ende hi sachse wesen al</l>
<l>In bedingen, groet ende smal.</l>
<l>15035 Daer quam uter cameren na dien</l>
<l>Ene joncfrouwe, die hadde wel besien</l>
<l>Mijn here Walewein alse hi daer was.</l>
<l>Si was so scone als ict las,</l>
<l>Ende so hebbelijc daer bi,</l>
<l>15040 Dat Lanceloet doe seide dat hi</l>
<l>Noch soe scone sach negene</l>
<l>Sonder sire vrouwen allene,</l>
<l>Ende seide dat si hem wel seide waer,</l>
<l>Die ghene diene brachte daer.</l>
<l>15045 Hi sach dat si gedraegen brochte</l>
<l>Een vat, dat hem wesen dochte</l>
<l>Talre rijcste dat hi vor dien</l>
<l>Noit te voren hadde gesien.</l>
<l>Ende Lancelote dochte das,</l>
<l>15050 Dat in keelcs wise gemaect was,</l>
<l>So dat hem wel daerbi dochte</l>
<l>Dat helege dinc wel wesen mochte.</l>
<l>Hi leide sine hande doe bede</l>
<l>Te gadere ende neech oec mede.</l>
<l>15055 Ende alse die joncfrouwe inden rinc</l>
<l>Vor alle die taflen ginc,</l>
<l>Elc tirst dat hi sach dat</l>
<l>Knielde [elc] vordat helichge vat,</l>
<l>Ende Lanceloet hi dede also.</l>
<l>15060 Die taflen worden vervult doe</l>
<l>Van goeder ende van riker spisen,</l>
<l>Diemen niet mach volprisen,</l>
<l>Ende dat paleys wert vervolt tier ure</l>
<l>Met alsoe soeter roeke aldore</l>
<l>15065 Ocht alle die specien waren daer</l>
<l>Diemen vonde verre ende naer.</l>
<l>Alse die joncfrouwe hadde gegaen</l>
<l>Ene waerf omme si keerde saen</l>
<l>In die camere daer si ute ginc.</l>
<l>15070 Doe sprac tote Lancelote die coninc:</l>
<l>"Ic hadde om u groete sorge nu,</l>
<l>Dattie gracie ons heren ane u</l>
<l>Gefalgiert soude hebben als si dede</l>
<l>An Waleweine ter selver stede."</l>
<l>15075 Lanceloet seide: "Het en bedarf niet</l>
<l>Dat onse here, diet al siet,</l>
<l>Ende so goedertiere es, dat hi</l>
<l>Op sinen sondare altoes gram si.</l>
<l>Na etene die coninc vragede</l>
<l>15080 Lancelote hoe hem behagede</l>
<l>Vanden vate dat die joncfrouwe brochte.</l>
<l>Lanceloet seide, dat hem dochte</l>
<l>Dat hi noit en hadde vordien</l>
<l>Also scone joncfrouwe gesien:</l>
<l>15085 "Van vrouwen ne seggic niet," sprac Lanceloet.</l>
<l>Doe pensede die coninc al bloet</l>
<l>Om die dinc die hem was gedaen</l>
<l>Vander coninginnen Genevren verstaen.</l>
<l>Mettien tote Abrisane ginc,</l>
<l>15090 Sire dochter meestersen, die coninc,</l>
<l>Ende seide hoe hem al bloet</l>
<l>Van sire dochter antworde Lanceloet.</l>
<l>"Here, ic wist wel," seide si saen:</l>
<l>"Ontbeit, ic salne spreken gaen."</l>
<l>15095 Si ginc tote hem ende vrageden daer nare</l>
<l>Och hi wiste enichge niemare</l>
<l>Van Artur den coninc; ende hi seide</l>
<l>Dat hire af wiste die waerheide.</l>
<l>"Here," seit si, "ic ne wille u</l>
<l>15100 Om die coninginne niet vraegen nu,</l>
<l>Bedi ic sachse hets onlanc."</l>
<l>Alse hise nomen horde hi verspranc</l>
<l>Van bliscapen, ende seide nadien:</l>
<l>"Waer hebbedise dan gesien?</l>
<l>15105 "Ic sachse," seget si, "sonder gilen,</l>
<l><edition n="102"/>Henen omtrent .ij. milen</l>
<l>Tere stat daer si te nacht liggen sal."</l>
<l>Hi seide: "Gi speelt met mi al."</l>
<l>Si seide: "Ic en doe, entrouwen,</l>
<l>15110 Ende om u nimme; wildise scouwen</l>
<l>Ic salse u tonen, volget mi."</l>
<l>"Ic salt gerne doen," seide hi.</l>
<l>Si ginc toten coninc saen</l>
<l>Ende seide hem hoesi hadde gedaen.</l>
<l>15115 "Doet uwer dochter op sitten ter vaert</l>
<l>Ende doetse voren ter Quassen waert,</l>
<l>Dats den naetsten casteel dien gi</l>
<l>Iewerinc hebt hier bi,</l>
<l>Ende doetse daer te bedde gaen</l>
<l>15120 In een scoen rijc bedde saen;</l>
<l>Ende wie sullen comen daer naer,</l>
<l>Ic ende Lanceloete daer,</l>
<l>Ende ic sal hem gewagen des,</l>
<l>Dat dat die coninginne es;</l>
<l>15125 Ende ic sal hem dranc drinken geven,</l>
<l>Als hine heeft beseven</l>
<l>In sine herssene, hi sal</l>
<l>Dan doen minen wille al.</l>
<l>In desen manieren sal van dien</l>
<l>15130 Onse begerte moegen gescien."</l>
<l>Die coninc sindese en wech daer nare,</l>
<l>Ende wel .xx. ridders met hare.</l>
<l>Men dede die zale wardelike</l>
<l>Berechten, herde rikelike;</l>
<l>15135 Ende daerna, alst donker nacht was,</l>
<l>Quam Lanceloet daer, als ict las,</l>
<l>Ende Brissame leidene thant</l>
<l>In die camere daer si die ridders vant,</l>
<l>Diene hieten wellecome wesen,</l>
<l>15140 Ende ontwapendene na desen.</l>
<l>Die vrouwe beval ere joncfrouwen,</l>
<l>Diere si daer toe woude betrouwen,</l>
<l>Alsi heyschen soude drinken</l>
<l>Dat si den dranc soude scinken</l>
<l>15145 Dien si hadde daertoe gemaect,</l>
<l>In enen cop wel geraect,</l>
<l>Ende dat si Lancelote daer ave</l>
<l>Ende niemen els drinken ne gave.</l>
<l>Alse Lanceloet ontwapent was</l>
<l>15150 Hi hadde dorst ende vragede das,</l>
<l>Waer sijn vrouwe was die coninginne.</l>
<l>Si was te hare camere inne</l>
<l>Antworde hem doe Brissane,</l>
<l>"Ende si slaept al nu, ic wane."</l>
<l>15155 Lanceloet heyscede den wijn doe.</l>
<l>Die joncfrouwe die was geleert daer toe</l>
<l>Scincte hem vanden dranke daer</l>
<l>Alst hare bevolen was. Hi was claer</l>
<l>Alse fonteine in scine,</l>
<l>15160 Gevaruwet gelijc den wine.</l>
<l>Hi hadde dorst, ende die vrouwe beval</l>
<l>Dat hi den nap uut dronke al:</l>
<l>"Het sal u goet doen, sekerlike,</l>
<l>Gine dronct in langen desgelike."</l>
<l>15165 Hi nam den nap ende dranc so sere,</l>
<l>Dat hine uut dranc ende heyschts mere.</l>
<l>Men brochts hem meer, ende hi dranc.</l>
<l>Ende hi verwandelde eer iet lanc,</l>
<l>Ende hi vragede daer nare</l>
<l>15170 Waer sijn vrouwe die coninginne ware.</l>
<l>Si sach op hem ende wert geware das,</l>
<l>Dat hi een deel verwandelt was,</l>
<l>Want hine wiste niet doe</l>
<l>Waer hi was, ende waende toe</l>
<l>15175 Hebben geweest te Karmeloet</l>
<l>Aldus was verdoelt Lanceloet;</l>
<l>Ende hem dochte doe oppenbaer</l>
<l>Dat hi doe sprac jegen die vrouwe weder,</l>
<l>Die met sire vrouwen alden dach,</l>
<l>15180 Die coninginne, te sine plach.</l>
<l>Brissane sagene ende haer dochte</l>
<l>Datmenne wel bedriegen mochte.</l>
<l>Si seide: "Here," na desen,</l>
<l>"Mijn vrouwe mach wel in slape wesen:</l>
<l>15185 Waeromme ne gaedi tot hare niet?"</l>
<l>Hi seide: "Omdat si mi niet ontbiet</l>
<l>Sone willicker niet gaen.</l>
<l>Ontbode si mi ic ginger saen."</l>
<l>Die vrouwe seide daer nare:</l>
<l>15190 "Gi sulter sciere horen niemare."</l>
<l>Si ginc diere gelike daer binnen</l>
<l>Ocht si sprake der coninginnen,</l>
<l>Ende si quam weder ende seide: "Nu</l>
<l>Gaet, here, mijn vrouwe ontbiedt u."</l>
<l>15195 Hi ontcleedde hem ende ontscoyde hem ter vart</l>
<l>Ende ginc thant te bedde wart,</l>
<l>Ende lach op tbedde bider joncfrouwen daer,</l>
<l>Alse die wel waende overwaer,</l>
<l>Dat sijn vrouwe ware, die coninginne.</l>
<l>15200 Ende si, die in haeren sinne</l>
<l>Els negene dinc begerde dan si</l>
<l>Den genen mochte hebben daer bi.</l>
<l>Daer al ridderscap bi verlicht was,</l>
<l>Si was herde blide das,</l>
<l>15205 Ende ontfingene blidelike.</l>
<l>Ende hi was blide diesgelike,</l>
<l>Dat hi blide te sine plach</l>
<l>Als hi bi sire vrouwen lach.</l>
<l>Dus waren te gadere gelegen daer</l>
<l>15210 Die beste ridder, dat es claer,</l>
<l>Ende die scoenste die mochte wesen,</l>
<l>Ende die scoenste joncfrouwe tote desen</l>
<l>Ende vanden meesten geslachte toe,</l>
<l>Diemen iewerinc hadde vonden doe:</l>
<l>15215 Maer die meininge van hen beden</l>
<l>Waeren herde verre versceden;</l>
<l>Want sine doet om sine scoenhede,</l>
<l>Noch om lost van vleessche mede,</l>
<l>Maer om vrocht tontfane,</l>
<l>15220 Daer al tlant soude winnen ane</l>
<l>Ende al tlant soude comen mede</l>
<l>Weder in sine irste scoenhede,</l>
<l>Dat verwildert ende verwoest was herde</l>
<l>Biden droven slage van enen swerde,</l>
<l>15225 Alsmen sal horen wale</l>
<l>In die queste vanden grale.</l>
<l>Ende Lanceloet begarde hare</l>
<l>In andre maniere, dats openbare;</l>
<l>Want hine begaretse niet</l>
<l>15230 Om hare scoenhede, diet wel besciet,</l>
<l>Maer om dat hi waende das,</l>
<l>Dat sijn vrouwe die coninginne was.</l>
<l>Ende bi diere vergaderinge, sonder waen,</l>
<l>Wart daer sulke vrocht ontfaen.</l>
<l>15235 Om dat suverheit daer wert besmet</l>
<l>Was den lande daer over geset,</l>
<l>Dat bi diere vrocht onder die liede</l>
<l>Vele goets ende soetheiden gesciede</l>
<l>In menichgen lande, dat wale</l>
<l>15240 Verclaert distorie van den grale,</l>
<l>Ende seget datmen daer doe wan</l>
<l>Galaadde den goeden man,</l>
<l>Den besten riddre die wesen mochte,</l>
<l>Ende die ten inde brochte,</l>
<l>15245 Nader historien tale,</l>
<l>Davonturen vanden grale,</l>
<l>Die in dat vreselike sitten sat</l>
<l>Vander tafelronde, bedi in dat</l>
<l>Ne sat noit ridder sonder hi,</l>
<l>15250 Hine moeste sterven ochtmesscieden daer bi.</l>
<l>Alst dach was Lanceloet ontspranc mettien</l>
<l>Ende begonste omtrint sien.</l>
<l>Hine mochte geen licht gesien doe,</l>
<l>Die venstren waren gestopt soe.</l>
<l>15255 Hi hadde wonder waer hi ware.</l>
<l><edition n="103"/>Hi taste omtrint daer nare</l>
<l>Ende vant die joncfrouwe: doe seide hi</l>
<l>Toter joncfrouwe: "Wie siedi?"</l>
<l>Hi was in sinen sin comen weder,</l>
<l>15260 Bedi die cracht viel al neder</l>
<l>Vanden dranke, ende was gehint.</l>
<l>Als hi die joncfrouwe hadde bekint</l>
<l>Die joncfrouwe seide tote hem dare</l>
<l>Dat si ene joncfrouwe ware</l>
<l>15265 Ende des conincs Pelles dochter was.</l>
<l>Als hijt horde wart hi geware das</l>
<l>Dat hi was bedroegen, ende hi spranc</l>
<l>Vanden bedde eer iet lanc</l>
<l>Also drove alse man mochte wesen,</l>
<l>15270 Ende hi cleedde hem na desen</l>
<l>Ende dede sine wapine an,</l>
<l>Ende ginc in die camere dan</l>
<l>Daer hi hadde gelegen; nadien</l>
<l>Ontdede hi die venstren omme sien.</l>
<l>15275 Alse hi die gene daer si lach,</l>
<l>Daer hi bi bedroegen was, sach</l>
<l>Hi was so verdroeft, dat hi</l>
<l>Uten sinne waende varen bedi,</l>
<l>Ende pensede hi soude hem wreken,</l>
<l>15280 Ende begonste aldus spreken:</l>
<l>"Joncfrouwe, gi hebt mi doet nu,</l>
<l>Daer gi omme moet sterven, dat seggic u;</l>
<l>Ic ne wille niet dat gi vort an</l>
<l>Meer bedrieget enichgen man."</l>
<l>15285 Hi recte dat getogen swert</l>
<l>Ende ginc ter joncfrouwen wart.</l>
<l>Ende si, die de doet ontsach sere,</l>
<l>Riep: "Hebt mijns genaden, here,</l>
<l>Om die selve genadichede,</l>
<l>15290 Die God onse here dede</l>
<l>Marien Magdalenen ter stat</l>
<l>Daer si hem genaden bat."</l>
<l>Ende hielt dat swart ende hi sach,</l>
<l>Daer si vor sinen voeten lach,</l>
<l>15295 Die scoenste dinc, die hi vor dien</l>
<l>Noit met oegen hadde gesien.</l>
<l>Hi bevede soe van gramscepen,</l>
<l>Daer hi mede was begrepen,</l>
<l>Dat hi cume tswert gehouden mochte.</l>
<l>15300 Hi pensede in sinen gedochte</l>
<l>Weder hise leven laeten woude</l>
<l>So dat hise doet slaen soude;</l>
<l>Ende si bat hem genaden nadien</l>
<l>Al knielende over hare knien.</l>
<l>15305 Hi sach hare oegen ende haere mont,</l>
<l>Ende haer scone anscijn tier stont,</l>
<l>Ende sach an hare so groete scoenhede,</l>
<l>Dat hire te mayert was mede,</l>
<l>Ende seide: "Joncfrouwe, ic sal wech gaen,</l>
<l>15310 Also die so gelovich ben, sonder waen,</l>
<l>Dat ic mi niet wreken en dar an u;</l>
<l>Want ic ware, dat dunke mi nu,</l>
<l>Al te wreet ende ongetrouwe,</l>
<l>Waer dat sake ic joncfrouwe</l>
<l>15315 Destruerde [van] scoenhede so groet</l>
<l>Alsmen ane u sien mach al bloet.</l>
<l>Ic bidde u, joncfrouwe, dat gi</l>
<l>Vriendelike dat vergeeft mi,</l>
<l>Dat ic mijn swert toech op u."</l>
<l>15320 Si seide: "Ic vergevet u nu,</l>
<l>Op dat gi mi uwen evelen moet</l>
<l>Vergeeft." Ende hi seit dat hijt gerne doet.</l>
<l>Hi bevalse Gode ende nam orlof,</l>
<l>Ende als hi was comen int hof</l>
<l>15325 Hi vant sijn pert daer al gereet;</l>
<l>Brissanne hadde doen gereiden, God weet,</l>
<l>Want si wiste wel dat hi ne soude daer</l>
<l>Niet langer bliven daer naer</l>
<l>Dat hi vroet was worden das,</l>
<l>15330 Dat hi dus bedroegen was.</l>
<l>Tirst dat hi op sijn pert quam</l>
<l>Hi reet wech drove ende gram,</l>
<l>Ende voer pensende so sere,</l>
<l>Hine wiste wat doen vort mere.</l>
<l>15335 Die coninc Pelles es comen</l>
<l>Tote sire dochter ende hevet vernomen</l>
<l>Dat Lanceloet wech was doe gegaen:</l>
<l>Hi vantse siec ende ongedaen</l>
<l>Vander vresen die haer dede Lanceloet</l>
<l>15340 Met dat hise woude slaen doet,</l>
<l>Ende si telde haren vader</l>
<l>Hare gevarnesse algader.</l>
<l>Ende alse hi wiste dat ware</l>
<l>Van Lanceloete ende van hare</l>
<l>15345 Hi deedse hoeden na dien dach</l>
<l>Waerdeliker dan hi te voren plach.</l>
<l>Hi was seker binnen .iij. maenden das,</l>
<l>Dat si met kinde worden was,</l>
<l>Bi den fisisienen diet hem seiden,</l>
<l>15350 Ende si oec lyede der waerheyden.</l>
<l>Si waeren daer af blide doe</l>
<l>Ende alle die vanden lande toe.</l>
<l>Alse Lanceloet danen was gesceden</l>
<l>Hi reet dien dach met droefheden</l>
<l>15355 Ende vragede om niemare</l>
<l>Om Lyonele harentare.</l>
<l>Hi sach enen casteel in die vart</l>
<l>Ende hi reet daerwart;</l>
<l>Daer seide hem een ridder tien tiden:</l>
<l>15360 "Here ridder, gine moeget hier niet liden</l>
<l>Gine wilt joesteren jegen mi."</l>
<l>Lanceloet pensede so sere, dat hi</l>
<l>Niet ne verstont sine wort,</l>
<l>Ende hi reet op die brugge vort.</l>
<l>15365 Hi bleef in sijn gepens emmertoe,</l>
<l>Ende die ridder staken soe,</l>
<l>Dat hi moeste vallen averacht</l>
<l>Uut sinen gereide in die gracht.</l>
<l>.iiij. knapen, die waren</l>
<l>15370 Op die loedse, riepen sonder sparen:</l>
<l>"Ay here ridder, gi moeget baden daer."</l>
<l>Ende die ridder nam sijn pert daer naer</l>
<l>Ende voret in die porten doe,</l>
<l>Ende men sloet die porte toe.</l>
<l>15375 Alse Lanceloet dat sach</l>
<l>Dat hi int water gevallen lach</l>
<l>Ende begonste sinken thanden,</l>
<l>Doe gegreep hi met beiden handen</l>
<l>Enen boem, daer hi hem helt an,</l>
<l>15380 Dat hi te lande quam dan,</l>
<l>Die vanden castele spraken hem toe</l>
<l>Dat hi elre sochte herberge doe;</l>
<l>"Gine moeget niet in," seiden si;</l>
<l>"Maer quaemdi hier morgen, ende wi</l>
<l>15385 Enichgen ridder die visscer es</l>
<l>Ontfaen moegen, des sijt gewes,</l>
<l>Wie sullen u ontfaen gerne."</l>
<l>Lanceloet wart van haren scerne</l>
<l>Drove ende gram als hijt hort,</l>
<l>15390 Ende hi vragede hen lieden vort:</l>
<l>"Weetti van minen perde iet?"</l>
<l>"Wine weten van uwen perde niet,"</l>
<l>Seiden si, "maer hier binnen es</l>
<l>Tpart dat gi verlort, sijt seker des.</l>
<l>15395 Ende die u een part geven sal</l>
<l>Moete Gudsat hebben over al,</l>
<l>Want men mochte niet lichte nu</l>
<l>Weers bestaeden dan ane u."</l>
<l>Als hijt horde wert hi drover van desen</l>
<l>15400 Dan hi te voren hadde gewesen.</l>
<l>Hi ginc sitten onder den casteel</l>
<l>In een dal bat of een deel</l>
<l>Bi ene fonteine, daer tien stonden</l>
<l>.iiij. bome omtrent stonden.</l>
<l>15405 Hi sat toter nacht daer drove ende gram.</l>
<l><edition n="104"/>Alse die mane op was hi vernam</l>
<l>.iij ridders gewapent inden pleine</l>
<l>Comen, die beetten ter fonteine,</l>
<l>Die ontwapenden hem daer naer,</l>
<l>15410 Ende gingen sitten int gras daer.</l>
<l>Daer na quamen .iij. cnapen mede,</l>
<l>Die daer brochten tier stede</l>
<l>Die jonfrouwe die Lancelote genas</l>
<l>Vanden venine als hi siec was</l>
<l>15415 Ter fonteinen daer te voren,</l>
<l>Alse gi hier te voren mocht horen.</l>
<l>Si weende ende riep sonder sparen</l>
<l>Dat si dieven ende verraders waren.</l>
<l>Alse Lanceloet hadde versien</l>
<l>15420 Hare wenen hi was drove van dien;</l>
<l>Hine hadde an en geen wijf minne,</l>
<l>Sonder an die coninginne,</l>
<l>Also groet geleit als an hare.</l>
<l>Hi was opgestaen wel nare,</l>
<l>15425 Maer dat hi ontbeiden woude totien,</l>
<l>Dat hi mochte wat si doen wouden sien.</l>
<l>Alse si gebeet was na desen</l>
<l>Hietse die ridders wellecome wesen.</l>
<l>Si antworde doe tien stonden:</l>
<l>15430 "Ende gi qualike vonden</l>
<l>Alse ridders dieve ende ongetrouwe."</l>
<l>"Gi segt uwen wille, vrouwe,"</l>
<l>Seiden si, "Wine sijn gene dieve</l>
<l>Noch ongetrouwe doer iemans lieve."</l>
<l>15435 Die joncfrouwe antworde: "Gi sijt;</l>
<l>Hoe mochti teneger tijt</l>
<l>Meerre diefte doen ende ongetrouwe</l>
<l>Dan hant slaen an ene joncfrouwe</l>
<l>Daer si es bedect tere steden,</l>
<l>15440 Ende haers ondancs en wech leeden?</l>
<l>Dat hebbedi ane mi gedaen, bedi</l>
<l>Gi naemt in mijns broeders huus mi,</l>
<l>Ende leidt mi sonder sijn weten met u.</l>
<l>Ende waendi, omdat gi mi hebt nu</l>
<l>15445 Tuwart in uwe macht al,</l>
<l>Dat ic u te meer daerbi minnen sal?</l>
<l>Ay sekerlike nenic niet.</l>
<l>Ic hadde liever, wat mijns gesciet,</l>
<l>Datmen u sleepte met parden.</l>
<l>15450 Ic souder sere af onwarden</l>
<l>Woudic laeten lude ocht stille</l>
<l>Doer so onwaerts ridders wille</l>
<l>Ende so gelovichs alse gi sijt,</l>
<l>Den besten man die nu ter tijt</l>
<l>15455 Leeft, ende die beste vander werelt es."</l>
<l>Doe antworde een ridder te desen:</l>
<l>"Joncfrouwe, dat ne mach niet wesen</l>
<l>Dat die beste ridder van erderike</l>
<l>Ende die beste man desgelike</l>
<l>15460 Sine minne an u hadde geset,</l>
<l>Want hi mochtse bestaeden bet."</l>
<l>Si antworde: "Ic weet wel dat hi</l>
<l>Sine minne hout wel bestaedt ane mi:</l>
<l>Hi mint mi ende minnen sal</l>
<l>15465 Also lange als ic leve sijn leven al;</l>
<l>Ende ic sal hem so getrouwe wesen</l>
<l>Dathem nemmermee man na desen</l>
<l>Dat hi sijn geselle es sal beromen;</l>
<l>Ende al woudic mi selven verdomen</l>
<l>15470 Ende doen so groete ongetrouhede</l>
<l>Dat ic andren minde in sine stede,</l>
<l>Also quaden ridder alse gi sijt</l>
<l>Ne woudic minnen te gere tijt."</l>
<l>Die ridder vragede al gram hare</l>
<l>15475 Wie die goede ridder ware.</l>
<l>Si seide: "Het en es niet getame</l>
<l>Datmen vor u nome sinen name</l>
<l>Al sulc man alse gi sijt nu.</l>
<l>Nochtan om te verswaerne u</l>
<l>15480 Sal ic u seggen wie hi es:</l>
<l>Hets mijn here Lanceloet, sijt seker des.</l>
<l>Hets die ghene dien ghi nu ten tide</l>
<l>Sinen slach niet sout durren ontbiden</l>
<l>Om dat conincrike van Logres."</l>
<l>15485 Doe sprac die een: "Swiget ons des:</l>
<l>Ter quader tijt moetti sekerlike</l>
<l>Die beste ridder sijn van erderike.</l>
<l>Hoe mochte dit waer sijn algader,</l>
<l>Want hi hadde tenen vader</l>
<l>15490 Den quaetsten ende den faelgiersten coninc</l>
<l>Die noit crone droech iewerinc;</l>
<l>Want int tinde van sinen live</l>
<l>Toendi wel dat hi was keytive,</l>
<l>Datten ontherfde die coninc Claudas,</l>
<l>15495 Die mire moyen kint was,</l>
<l>So dat hi van vrese moeste vlien</l>
<l>Ende van rouwen sterven totien.</l>
<l>Daer ombe seggic dese dinc,</l>
<l>Dat noit ne quam so quaden coninc</l>
<l>15500 Die beste ridder van erderike."</l>
<l>"Ay quaet ridder," seit soe, "sekerlike</l>
<l>Haddi hier geweest, sonder waen,</l>
<l>Dit ne ware uut uwen monde niet gegaen;</l>
<l>Gine haddet niet durren bringen vort</l>
<l>15505 Om al dat Arture toe behort."</l>
<l>"Joncfrouwe," seit hi, "uwen wille</l>
<l>Suldi seggen lude ende stille,</l>
<l>Ende ic sal gerne toe hoeren.</l>
<l>Om ene dinc biddic u voren,</l>
<l>15510 Dat gi minen wille doet nu ter tijt</l>
<l>Goedertierlike ende gi niet ne sijt</l>
<l>Soe dorper ende soe onsoete,</l>
<l>Dat ict met crachte doen moete;</l>
<l>Want ic soude u wanconnen des.</l>
<l>15515 Ic sie wel hoet gescepen es,</l>
<l>Gi moet doen wat soes gesciet,</l>
<l>Gine moeget niet weren als gi wel siet."</l>
<l>"Verdronkic mi liever nu ter ure</l>
<l>Eer ic onteert werde tenicher ure,</l>
<l>15520 Eer ic onteert werde tenicher tijt</l>
<l>Van so quaden man alse gi sijt,</l>
<l>Want weers ne mochte doen niet."</l>
<l>Mettien hi die ridders gebiet</l>
<l>Ende den sciltknechten metter vart</l>
<l>15525 Dat si trecken achterwart:</l>
<l>Hi wille allene bliven met hare,</l>
<l>Want hi waent wel daer nare</l>
<l>Sinen wille vordren, sonder waen.</l>
<l>Als si en wech waren gegaen</l>
<l>15530 Hi leide die joncfrouwe daer neder,</l>
<l>Die sere worstelde daer weder.</l>
<l>Hi seide hare dat hi hadde gehacht</l>
<l>Dat hi hare doen soude cracht</l>
<l>Ne daede si niet goedertierlike</l>
<l>15535 Al sinen wille geheellike.</l>
<l>Doe riep si met ere stemme groet:</l>
<l>"Ay lieve vrient Lanceloet,</l>
<l>Twi ne siedi niet hier thanden</l>
<l>Om mi te wrekene vander scanden,</l>
<l>15540 Die mi dese dief wille doen."</l>
<l>Si ware hem gerne ontfloen,</l>
<l>Ende weerde hare aldat si mochte.</l>
<l>Hi persese harde onsochte;</l>
<l>Hi hadse onder hem ter erde</l>
<l>15545 Dat hare sere verswerde.</l>
<l>Si riep lude: "Lieve vrient Lanceloet,</l>
<l>Ic bem in so groter noet,</l>
<l>Die doet sal mi te lange merren</l>
<l>Dat doet mi sere ververren."</l>
<l>15550 Lanceloet hadde al gesien ende gehort</l>
<l>Ende verstaen alle die wort.</l>
<l>Hi stont op scire, want hem dochte</l>
<l>Dat hi wel te lange merren mochte.</l>
<l>Hi sprac te hare wart:</l>
<l>15555 "Ic bem bi u, sijt onvervart.</l>
<l><edition n="105"/>So wee dien riddre dat hi u</l>
<l>So drove heeft gemaect nu,</l>
<l>Hi salre om sterven, sonder waen."</l>
<l>Ende hi ginc te hem wart saen.</l>
<l>15560 Als hine sach comen hi was in vresen</l>
<l>Vander doet ende riep hulpe na desen.</l>
<l>Lanceloet seide tot hem doe:</l>
<l>"Daer ne help geen helpe roepen toe,</l>
<l>Gi moet sterven; ende hets wel recht,</l>
<l>15565 Die jegen die joncfrouwe dus vecht</l>
<l>Om te vercrighene hare."</l>
<l>Lanceloet hief dat swert daernare,</l>
<l>Ende die ander woude vlien,</l>
<l>Maer dat ne mochte niet gescien.</l>
<l>15570 Hi sloech hem di slinke scoudre af</l>
<l>Met enen slage dien hi hem gaf.</l>
<l>Doe viel hi ter doet gewont.</l>
<l>Dandre wouden hem helpen tier stont,</l>
<l>Die sloech hi doet al sonder sparen,</l>
<l>15575 Also alsi ontwapent waren.</l>
<l>Die andre vlouwen metter vart,</l>
<l>Ende Lanceloet nam dat beste part,</l>
<l>Ende quam toter joncfrouwen thant,</l>
<l>Die hi sere gescoffiert vant.</l>
<l>15580 Ende si seide: "Here, siedi</l>
<l>Lanceloet, die bescudt hebt mi?"</l>
<l>Hi seide: "Jay ic," ende dede also houde</l>
<l>Sinen helm af, dat sine kinnen soude.</l>
<l>Als sine kinde si was van desen</l>
<l>15585 Also blide alse ieman mochte wesen.</l>
<l>Si vrageden hoe hi quam daer,</l>
<l>Ende hi tellede haer daer naer</l>
<l>Hoe hi sijn part verloes int gewat,</l>
<l>Ende hi niet ne mochte omdat</l>
<l>15590 In dien casteel comen, "ende ginc mi</l>
<l>Onder dien boem sitten daerbi."</l>
<l>"Here," seit si, "ic wane wel weten</l>
<l>Dat gine aet gistren noch heden."</l>
<l>Hi seide: "Gi segt waer daer an."</l>
<l>15595 Si seide: "Laet ons op sitten dan</l>
<l>Ende tote ere mire nichten varen,</l>
<l>Die hier bi woent; wi sullen tuwaren</l>
<l>Daer wel te gemake moeten sijn."</l>
<l>Hi seide: "Hets wel die wille mijn."</l>
<l>15600 Si saeten op ende reden</l>
<l>Totien dat si quamen ter steden</l>
<l>Daer hem die joncfrouwe af behiet.</l>
<l>Tirst dat si den portwerdere siet</l>
<l>Heet si hem dat hi thant wecke</l>
<l>15605 Haerre nichten ende hare ontecke</l>
<l>Dat si heeft bracht daer binnen</l>
<l>Enen ridder, als sine sal kinnen</l>
<l>Dat sijs herde blide sal wesen.</l>
<l>Die portier dede na desen</l>
<l>15610 Also alse die joncfrouwe geboet.</l>
<l>Si beette int hof ende Lanceloet.</l>
<l>Onlange daer na quamen bede</l>
<l>Die here entie vrouwe gerede</l>
<l>Met groten lichte jegen hem daer,</l>
<l>15615 Ende deden hen grote feeste daer naer.</l>
<l>Die joncfrouwe seide na desen</l>
<l>Tote hare nichten: "Laet mi wesen,</l>
<l>Ende maect dien riddre feeste nu,</l>
<l>Dien ic hier bringe, des biddic u;</l>
<l>15620 Want betren man dan hi es</l>
<l>Ne mochtise niet doen, sijt seker des."</l>
<l>"Wie es hi dan?" seit si. Dander sprac:</l>
<l>"Hets mijn here Lanceloet van Lac."</l>
<l>Si deden hem feeste daer,</l>
<l>15625 Ende deden ontwapennen daer naer.</l>
<l>Die joncfrouwe beval also houde</l>
<l>Datmen tetene gereiden soude.</l>
<l>Men dede metter vart also,</l>
<l>Ende men deden eten doe.</l>
<l>15630 Daer na dedene te bedde die cnapen,</l>
<l>Ende hi ginc toten dage slaepen.</l>
<l>Sander daeges alsmen op was gestaen</l>
<l>Die van binnen vraegeden saen</l>
<l>Wat avonture datse daer brachte</l>
<l>15635 Te comene ter tijt vander nachte.</l>
<l>Ende si tellede hare met allen</l>
<l>Also alse daer was gevallen,</l>
<l>Ende hoese een ridder hadde onteert</l>
<l>Hadde Lanceloet dat niet verweert.</l>
<l>15640 Si seiden alle tier ure</l>
<l>Dat sijs hadde goede avonture.</l>
<l>Alse op was gestaen</l>
<l>Lanceloet ende wech woude gaen</l>
<l>Die here vandaer binnen bat</l>
<l>15645 Hem so vele, dat hi eer at.</l>
<l>Alse Lanceloet hadde geeten</l>
<l>Ende op sijn pert was geseten</l>
<l>Die wert bat dat hi hem seggen woude</l>
<l>Waer waert hi henen riden soude.</l>
<l>15650 "Ic micte te vaerne," seide hi,</l>
<l>"Ten castele opten berch hier bi."</l>
<l>"God moet u verden," sprac die wart,</l>
<l>"Van te varne daer wart:</l>
<l>Ic ne souts u niet raeden, here.</l>
<l>15655 Hets leden .v. jaer ende mere,</l>
<l>Datter geen ridder in mochte gaen</l>
<l>Hine bleve doet ocht gevaen."</l>
<l>"Hoe quam dat, here," sprac Lanceloet.</l>
<l>Hi seide: "Ic saelt u seggen bloet:</l>
<l>15660 Hets .v. jaer wel, oft also lanc,</l>
<l>Dat een ridder heeft gewacht den inganc</l>
<l>Datter noit sint man in ne quam</l>
<l>Sonder dies orlof ane hem nam.</l>
<l>Hi es soe wert ende van so groter macht,</l>
<l>15665 Ende hi heeft so grote cracht,</l>
<l>Dat noit man nequam daer ter stede</l>
<l>Vanden lande noch van andren mede,</l>
<l>Hine verwannen, seggic u.</l>
<l>Hier bi neradic u niet nu</l>
<l>15670 Daer wart te varne nu ter tijt,</l>
<l>Gine mocht niet comen sonder strijt."</l>
<l>Lanceloet antworde sciere:</l>
<l>"Ic ne liet in gere maniere</l>
<l>Ic ne soude varen der wart:</l>
<l>15675 Ic verloes daer mijn part</l>
<l>Ic ne weet in wat manieren dat was."</l>
<l>"Na dat gi hebt sulken wille das,"</l>
<l>Sprac die riddre, "dat gi daer nu</l>
<l>Varen wilt, ic sal varen met u,</l>
<l>15680 Ende ic sal die ere sien</l>
<l>Die u daer sal gescien,</l>
<l>Ende ic sal u hier binnen dinc tellen</l>
<l>Die den strijt ten rechte soude vellen."</l>
<l>Die ridder wapende hem sonder sparen;</l>
<l>15685 Ende alsi beide souden varen</l>
<l>Sprac die joncfrouwe te Lancelote saen:</l>
<l>"Lieve here, ic hebbe verstaen</l>
<l>Dat een tornoy sal sijn te Kameloet:</l>
<l>Suldire iet sijn?" Doe sprac Lanceloet:</l>
<l>15690 "Waer bi vragedi dat, joncfrouwe?"</l>
<l>Si seide: "Here, bi mire trouwe,</l>
<l>Wart soe, dat ic u daer waende sien</l>
<l>Ic onthelde mi niet van dien,</l>
<l>Ic ne souder danne wesen."</l>
<l>15695 Lanceloet antworde te desen,</l>
<l>Dat hi sijn soude dare,</l>
<l>Opdat hi met hem selven ware.</l>
<l>Si bevalne Goede daer naer</l>
<l>Ende seide si soudene sien daer.</l>
<l>15700 Si reden en wech metter vart.</l>
<l>Alsi waren op hare vart</l>
<l>Die ridder sprac hem an tier tijt:</l>
<l>"Nadat gi van Arturs hove sijt,</l>
<l>Ende geselle vander tafelronde,</l>
<l>15705 Ic wane gi kint nu te stonde</l>
<l><edition n="106"/>Die gene die sijn gesellen hier af."</l>
<l>Lanceloet daer toe antworde gaf:</l>
<l>"Here, ic ben selden int conincs hof,</l>
<l>Daerbi bem ic tonvroeder daer of</l>
<l>15710 Hem allen te kinnen; mare</l>
<l>Die ghene die harentare</l>
<l>Meest wandelen nu ter uren</l>
<l>Ende ondersoeken die avonturen</l>
<l>Kinnic som, nochtan sijn daer inne</l>
<l>15715 Sulke die ic nine kinne:</l>
<l>Dats mi leet; want elc van hen es</l>
<l>Goet man ende wart, sijt seker des."</l>
<l>Die ridder seide: "Segt mi dan,</l>
<l>Kinnedi enen ridder die es jonc man,</l>
<l>15720 Die geselle vander tafelronde es</l>
<l>Ende heet Hestor van Mares?"</l>
<l>Lanceloet seide: "Gewaerlike,</l>
<l>Ic ne kinne ridder in erderike</l>
<l>Dien ic duchten soude also sere</l>
<l>15725 Als ic hem soude, here,</l>
<l>Daert ten nausten ginge</l>
<l>Tusscen .ij. ridders onderlinge."</l>
<l>Dander seide: "Weetti wie hi es?"</l>
<l>"Nenic, here, sijt seker des,</l>
<l>15730 Sonder dat hi es in alre wise</l>
<l>Een ridder van hogen prise:</l>
<l>Men prijst sijn ridderscap also sere</l>
<l>Alse mijns heren Waleweins, ochte mere."</l>
<l>Die ridder seide tier uren:</l>
<l>15735 "Here, hi es sculdich bi naturen</l>
<l>Goet ridder te sine, sekerlike,</l>
<l>Want een die beste van erderike</l>
<l>Was sijn vader, diene wan:</l>
<l>Dat was van Beynoeie die coninc Ban."</l>
<l>15740 Dies wonderde Lancelote sere,</l>
<l>Ende seide: "Wat seggedi, here?</l>
<l>Men mach u hebben, ic wane,</l>
<l>Logene geven te verstane."</l>
<l>"Entrouwen, hi wan u beide gader</l>
<l>15745 Ende was uwer beider vader,</l>
<l>Dat weet ic wel," sprac die ridder doe;</l>
<l>"Ende ic mach u seggen hoe:</l>
<l>Doe doet was Uterpandragoen</l>
<l>Men woude cronen Arture in dat doen,</l>
<l>15750 Die een kint was; ende die barone</l>
<l>Die goet hilden van Uterpendragone</l>
<l>Waeren ontboden daer, sonder waen,</l>
<l>[Ende quamen also saen]</l>
<l>Hem manscap doen. Ende doe gevel</l>
<l>15755 Dattie coninc Ban ende met hem also wel</l>
<l>Die coninc Bohort van Gaunes,</l>
<l>Die sijn broeder was, sijt seker des,</l>
<l>Inden casteel laegen enen nacht,</l>
<l>Daer gi gistren te vaerne had gehacht.</l>
<l>15760 Die hertoge van Mares, die doe was</l>
<l>Here vanden castele, sijt seker das,</l>
<l>Hadde ene dochter, men ne vant</l>
<l>Ghene so scone in al dat lant;</l>
<l>Ende die coninc Ban als hise sach</l>
<l>15765 Dede soe, dat hi bi hare lach</l>
<l>Ende wan Hestore an hare.</l>
<l>Ende alse hi gewassen was daer nare,</l>
<l>Ende voer tArturs hove wart,</l>
<l>Die ridder daer gi jegen vechten vart</l>
<l>15770 Verboet hem dat hi niet ne soude maken</l>
<l>Kinnesse jegen u in genen saken.</l>
<l>Nochtan hebbic wonder des,</l>
<l>Na dien dat hi also goet es,</l>
<l>Alse gi mi hebt gesegt nu,</l>
<l>15775 Dat hi noit en aquiteerde u;</l>
<l>Want gine hebt gene scande in dien</l>
<l>Dat hi u broeder es, als ic mach sien."</l>
<l>"En es mi ghene scande," sprac Lanceloet,</l>
<l>"Maer ic hebs bliscap groet,</l>
<l>15780 Dat also goet man mijn broeder es,</l>
<l>Ende God moete sijn geloeft des;</l>
<l>Ende ic ne werde nimmermere</l>
<l>Te payse, ic ne sal weten eere</l>
<l>Van deser sake die waerhede.</l>
<l>15785 Ende hi sal mi moeten geven mede</l>
<l>Sonder letten redene waer bi</l>
<l>Dat hijt hevet geholen jegen mi."</l>
<l>Alsi ten castele quamen doe bat</l>
<l>Gene riddre Lancelote dat</l>
<l>15790 Hi daer een lettel ontbeiden woude,</l>
<l>Want hi weder tote hem comen soude.</l>
<l>Lanceloet bleef doer sine bede daer;</l>
<l>Ende hi voer inden casteel daer naer,</l>
<l>Ende vant den riddre eer iet lanc,</l>
<l>15795 Die te hoedene plach den inganc,</l>
<l>Die Hestors oem was, ende si bede</l>
<l>Groeten elc andren te dier stede,</l>
<l>Want elc was anders rechtswere.</l>
<l>Doe sprac toten ridder die here:</l>
<l>15800 "Gi moet u wachten van felheden nu,</l>
<l>Want hier coemt vechten jegen u</l>
<l>Die beste ridder die leeft,</l>
<l>Die over die brugge heeft</l>
<l>Wille te varne met crachte.</l>
<l>15805 Ende hi es van so groter machte,</l>
<l>Dat ghine sult, sonder waen,</l>
<l>Sine cracht niet moegen wederstaen</l>
<l>Maect uwen pays, dat radic u,</l>
<l>Ten eerlijcsten dat gi moeget nu."</l>
<l>15810 "Wie es hi dan," sprac die ridder, "segt mi."</l>
<l>"Hets mijn here Lanceloet," antworde hi.</l>
<l>"Jegen Lancelote," sprac hi tien tiden,</l>
<l>"Ne willic emmer niet striden,</l>
<l>Of God wilt, onse here,</l>
<l>15815 Ic souder af hebben sulc eere</l>
<l>Alsmen van andren seget</l>
<l>Daer hi jegen te vechtene pleget,</l>
<l>Al waendickene verwinnen nu</l>
<l>Ine daeds niet, seggic u,</l>
<l>15820 Ende ic souds oec met rechte begeven</l>
<l>Om Hestors wille, mijns neven,</l>
<l>Dies broeder hi es. Nu segt mi</l>
<l>Hoedane wapene draeget hi?"</l>
<l>Hi seit hem thant. Hi kindene wel.</l>
<l>15825 Dien ridder, bedi dat hi int water vel</l>
<l>Des avonts te voren. "Waendi des,"</l>
<l>Sprac die ridder, "dat Lanceloet es</l>
<l>Met witten wapinen? Sijt seker das,</l>
<l>Dattie ridder gister navont hier was,</l>
<l>15830 Ende dat icken int water stac:</l>
<l>Dat en was niet Lanceloet van Lac.</l>
<l>Haddijt geweest al sonder waen</l>
<l>Hine hadde niet gevallen so saen.</l>
<l>Hets enich ribaut of triwant,</l>
<l>15835 Die aldus rijdt dore tlant</l>
<l>In die gelike van enen goeden man,</l>
<l>Ende doet hem Lancelote heeten dan,</l>
<l>Datmen hem sal doen te meerre eere."</l>
<l>Alse dese wort verstont die here</l>
<l>15840 Hi scoffierdem daer af doe</l>
<l>Ende en wister wat seggen toe.</l>
<l>Die ridder vragede ter vart</l>
<l>Den here hoe die ridder was gehaert.</l>
<l>Hi seide: "Hine heeft geen haer, bedi</l>
<l>15845 Hi es bescoren." Doe seide hi:</l>
<l>"Nu bem ic herde seker des,</l>
<l>Dattie ridder Lanceloet niet en es</l>
<l>Want hi heeft dat scoenste hoeft</l>
<l>Datmen hebben mochte, des geloeft.</l>
<l>15850 Nu laeten vort comen gereet,</l>
<l>Die hem selven Lancelote heet,</l>
<l>Ic ne wille te ghenen daegen</l>
<l>Nemmermeer vort wapene draegen</l>
<l>Ne stekickene niet uten gereide."</l>
<l>15855 Die ridder quam tote Lancelote ende seide:</l>
<l><edition n="107"/>"Gi moet joesteren nu te tiden</l>
<l>Anders ne mogedi niet liden."</l>
<l>Si gereidden hen beide metter vart,</l>
<l>Ende elc liet lopen ten andren wart,</l>
<l>15860 So dat si elc op andren staken</l>
<l>Dat haerre beider speren braken,</l>
<l>Ende si hem beide te samen</l>
<l>Onder horten met lichamen,</l>
<l>Maer dat si onthilden hen so wel,</l>
<l>15865 Dat noch deen noch dander vel.</l>
<l>Alse Lanceloet woude trecken sijn swert</l>
<l>Sprac die ander te hem wart:</l>
<l>"Beit, here, laet ons joesteren</l>
<l>Ende lopen noch een ocht .ij. speren,</l>
<l>15870 Tot dat gi af hebt gesteken mi</l>
<l>Of ic u." Lanceloet sprac: "Dat si."</l>
<l>Hi gaf Lancelote een spere.</l>
<l>Si hadden beide joesterens ghere</l>
<l>Ende liepen elc op andren soe,</l>
<l>15875 Dat hare scilde spleten doe.</l>
<l>Ende die riddre vander bruggen stac</l>
<l>Op Lancelote dat sijn spere brac.</l>
<l>Ende Lanceloet stakene weder</l>
<l>Ende geraectene bat neder,</l>
<l>15880 Ende droegen ter erde.</l>
<l>Hi viel int water vanden perde</l>
<l>Ter selver stat, daer te voren</l>
<l>Lanceloet viel, alse gi moeget horen,</l>
<l>Daer hi sonder waen verdronken ware</l>
<l>15885 En haddemen hem niet gheholpen dare.</l>
<l>Alse [hi] uten watre getrect was</l>
<l>Vermaende hem Lanceloet das,</l>
<l>Och hi woude joesteren mere.</l>
<l>Dander seide: "Ay genade, here,</l>
<l>15890 Ic ne wiste niet dat gijt wart.</l>
<l>Ic geve mi op: siet hier mijn swart."</l>
<l>Lanceloet namen op also,</l>
<l>Ende hi voer inden casteel doe</l>
<l>Om te vernemene dare</l>
<l>15895 Van Hestore ende van hem dat ware.</l>
<l>Die ridder diene brochte daer</l>
<l>Sprac ter vrouwen daer binnen daer naer:</l>
<l>"Lieve suster, ic bringe u</l>
<l>Den besten ridder vander werelt nu:</l>
<l>15900 Lancelote van Lac, sijt seker des,</l>
<l>Die Hestors uwes soens broeder es."</l>
<l>Si was utermaten blide das.</l>
<l>Ende alsi ontwapent was</l>
<l>Hare dochte dat si sach bi gelijc</l>
<l>15905 Den coninc Ban van Beynoie.</l>
<l>Si custene an sinen mont</l>
<l>Ende weende van bliscepen tier stont.</l>
<l>Si leidene int paleys ende seide:</l>
<l>"Mine wondert niet, bi rechter waerheide,</l>
<l>15910 Dat gi goet ridder sijt ende wert man,</l>
<l>Bedi u vader die coninc Ban</l>
<l>Was die beste ridder die ic noit sach</l>
<l>Van sire ouden op enichgen dach."</l>
<l>Lanceloet bat hare daer naer</l>
<l>15915 Dat si hem woude seggen waer,</l>
<l>Ochte Hestor sijn broeder was,</l>
<l>Want hi hadde tale gehort das.</l>
<l>Si seide: "Ja hi, sonder waen,"</l>
<l>Ende dede hem al tselve verstaen</l>
<l>15920 Dat hem sijn wert hadde geseit,</l>
<l>So dat hi wel wiste die waerheit.</l>
<l>Si toende hem een vingerlin tier stont,</l>
<l>Daer een diere saphier in stont</l>
<l>Ende .ij. serpentekine</l>
<l>15925 Gehouwen inden vingerline.</l>
<l>Si seide: "In gewaere dinc,</l>
<l>Mi gaf u vader die coninc</l>
<l>Dat vingerlin, dat gi hier siet,</l>
<l>Alse hi uut desen lande sciet,</l>
<l>15930 Ende seide dat hem die coninginne gaf</l>
<l>U moeder, ende dat si daer af</l>
<l>Rechte hadde des gelike;</l>
<l>Ende hi seide waer, sekerlike;</l>
<l>Want het en es niet lanc leden</l>
<l>15935 Dat ic doer Gaule quam gereden,</l>
<l>So dat ic te Royal Mostier quam,</l>
<l>Daer u vader leget, ende ic vernam</l>
<l>U moeder, ende die es, seggic u,</l>
<l>Die beste vrouwe die leeft nu,</l>
<l>15940 Ende een helich wijf sekerlike.</l>
<l>Si vragede mi soetelike</l>
<l>Wie ic was ende van wat lande,</l>
<l>Ende ic seit hare altehande.</l>
<l>Doe vragedi si om u vort.</l>
<l>15945 Ic seide ic hadde van u gehort,</l>
<l>Ende dat ic u noit ne hadde gesien;</l>
<l>Ende ic seide hare totien</l>
<l>Dat ghi die beste ridder wart</l>
<l>Die achter lande voer ocht vart.</l>
<l>15950 Mettien sach si ane mine hant</l>
<l>Dit vingerlin, ende vragede thant</l>
<l>Van wanen het mi was toe comen?</l>
<l>Alsic die wort hadde vernomen</l>
<l>Ic wout helen, maer ic ne mochte:</l>
<l>15955 Si kinnet wel, ende si brochte</l>
<l>Dat wedergade daer af thant,</l>
<l>So dat ic daer ondervant</l>
<l>Ende weet seker dat mi seide</l>
<l>U vader hier af die waerheide."</l>
<l>15960 Alse Lanceloet die sake verstont</l>
<l>Hi was blider daer af tier stont,</l>
<l>Dan oftmen hem hadde gegeven doe</l>
<l>Die beste stat ende die rijcste toe,</l>
<l>Die de coninc Artur hadde tien tide.</l>
<l>15965 Si waren dien avont alle blide</l>
<l>Van Lancelote, minste ende meeste,</l>
<l>Ende maecten van sire coemste feeste.</l>
<l>Die vrouwe, die int .ij. jaeren daer vore</l>
<l>Niet ne sach haren sone Hestore,</l>
<l>15970 Si hadde groten gare</l>
<l>Om te wetene van hem niemare;</l>
<l>Ende Lanceloet seide hare nadien</l>
<l>Dat hine al gesont hadde gesien,</l>
<l>Het was leden, dat hi waende,</l>
<l>15975 Luttel meer dan .ij. maende.</l>
<l>Lancelote was daer binnen gedaen</l>
<l>Groete feeste, sonder waen.</l>
<l>Sanderdaeges sciet uten hove</l>
<l>Lanceloet metter vrouwen orlove.</l>
<l>15980 Die vrouwe si geleiddene doe,</l>
<l>Ende si bat hem emmertoe,</l>
<l>Ende si seide: "Wel lieve here,</l>
<l>Ic bidde u dat gi vort mere</l>
<l>Penst om Hestore uwen broeder,</l>
<l>15985 Die mijn kint es ende ic sijn moeder,</l>
<l>Dat gi te hem waert neemt ware."</l>
<l>Hi antworde der vrouwen daer nare:</l>
<l>"Onne mi God dat icken vinde</l>
<l>Ic ne sal sciere van uwen kinde</l>
<l>15990 Sceden, opdat ic hebbe macht."</l>
<l>Ende als sine een stuc hadde gebracht</l>
<l>Doedse wederkeren die here:</l>
<l>Si bat hem over Hestore sere.</l>
<l>Aldus sciet Lanceloet tien tide</l>
<l>15995 Van hare drove ende blide:</l>
<l>Drove om Lyoneels wille,</l>
<l>Daer hi niet af lude no stille</l>
<l>In en gere maniere mochte verstaen</l>
<l>Ende hi was blide, al sonder waen,</l>
<l>16000 Om Hestore, dien hi vinden sal</l>
<l>In corten tiden, heeft hijs geval.</l>
<l>Hi reet so toter noenen toe,</l>
<l>Ende quam in een out foreest doe,</l>
<l>Daer hi ene oude capelle sach,</l>
<l>16005 Daer ene oude hermite in lach.</l>
<l><edition n="108"/>Omtrint die kapelle was een kerchof,</l>
<l>Ende daer stont ten ingange daer of</l>
<l>Een cruce ende .i. marberijn steen toe,</l>
<l>Daer lettren an waren, die spraken soe:</l>
<l>16010 "O riddre, die dit lant vaers dore</l>
<l>Om te sokene avonture,</l>
<l>Ne wiltu niet sterven sone com niet</l>
<l>In dit foreest, wat soes gesciet;</l>
<l>Dune salter niet uut moegen ontgaen</l>
<l>16015 Sonder doet ocht scande, sonder waen."</l>
<l>Die cnape die met Lanceloet was</l>
<l>Seide alse hi die lettren las:</l>
<l>"Here, nu ne vardi vordre niet,</l>
<l>Na dat gi dit gescrifte siet."</l>
<l>16020 Die cnape en behorde hem niet toe,</l>
<l>Dan hi ane hem bi avonturen quam doe.</l>
<l>Lanceloet vragede hem also houde</l>
<l>Waer hi varen soude?</l>
<l>Die cnape antworden sonder sparen:</l>
<l>16025 "Here, ic sal tenen castele varen</l>
<l>In gene side den bossche." "Soe souttu</l>
<l>Den wech recht vort varen nu?"</l>
<l>"Jay ic, here," sprac hi metter vart,</l>
<l>"Daer en es gheen ander wech der wart."</l>
<l>16030 "Nu vare dan vorewart," seide hi,</l>
<l>"Sekerlike, ic volge di."</l>
<l>"Ay here," seit hi, "ne coemt niet mede,</l>
<l>Het ware alte groete sothede;</l>
<l>Ja en verstaedi niet die lettren, here?"</l>
<l>16035 "Daer af ne houdic min no mere</l>
<l>Ic ne laets niet, ic ne salre gaen."</l>
<l>Hi sach dattie hermite ondaen</l>
<l>Die kapelle hadde binnen desen</l>
<l>Ende woude sine vespere lesen.</l>
<l>16040 Lanceloet groettene doe, ende hi</l>
<l>Groetene weder ende seide: "Wat soecti?"</l>
<l>"Ic soeke," seit hi, "al dore dat lant</l>
<l>Enen ridder, es Lyoneel genant."</l>
<l>"Hoe heetti?" "Ic heete Lanceloet."</l>
<l>16045 Doe seide die hermite al bloet:</l>
<l>"Ic hebbe van u ter meneger tijt</l>
<l>Horen spreken, bedi gi sijt</l>
<l>Die beste die leeft nu ten stonde,</l>
<l>Nadat vele lieden orconden.</l>
<l>16050 Het ware overgrote scade</l>
<l>Vordi iewerinc bi dommen rade</l>
<l>Daer gi niet ne mocht keren dan;</l>
<l>Daer souden lieden verliesen an.</l>
<l>Ic ne rade u niet vorder te verne</l>
<l>16055 Int foreest, in spele nocht in scerne:</l>
<l>Daer sijn binnen desen naesten .ij. jaeren</l>
<l>Wel .c. ridders gevaren,</l>
<l>Die mi hadden gesekert al,</l>
<l>Haddem God gegeven geval</l>
<l>16060 Dat si hadden behouden tleven,</l>
<l>Dat si souden sijn comen hier beneven</l>
<l>Om mi te seggene, tuwaren,</l>
<l>Hoe si daer hadden gevaren;</l>
<l>Noit en quamer een weder tote mi.</l>
<l>16065 Ic weet wel dat si doet sijn, daer bi</l>
<l>Seggic u, here, die nu ter tijt</l>
<l>Pilaer van ridderscape sijt,</l>
<l>Dat gi niet vort ne vart nu,</l>
<l>Want gine keert niet, dat seggic u."</l>
<l>16070 "Nu segt mi," seide Lanceloet saen,</l>
<l>"Die lettren die daer gescreven staen,</l>
<l>Hebben sire iet lange gewesen?"</l>
<l>Die hermite antworde te desen,</l>
<l>Si hadden daer wel geweest .vi. jaer:</l>
<l>16075 Maer sine wisten hoe si quamen daer.</l>
<l>Daer en halp geen ontraden, twaren,</l>
<l>Lanceloet woude emmer vort varen.</l>
<l>Alse den hermite dochte</l>
<l>Dat hijt hem niet ontraden ne mochte</l>
<l>16080 Hi sprac tote Lancelote: "Ay lieve here,</l>
<l>Ic bid u dat gi blijft tavont mere:</l>
<l>Hets wel na avont nu ter wilen,</l>
<l>Want eer gi reet .ij. milen</l>
<l>Salt nacht sijn, ende optie erde</l>
<l>16085 Suldi liggen met uwen perde</l>
<l>Ende hebben in alre wisen</l>
<l>Breke van dranke ende van spisen,</l>
<l>Dies gi genoech moeget hier hebben nu,</l>
<l>Ende die cnape die es met u."</l>
<l>16090 So dat int inde dede</l>
<l>Lanceloet des hermiten bede,</l>
<l>Diene te gemake dede sere</l>
<l>Met dat hem verleende onse here.</l>
<l>Lanceloet vrageden ocht hi iet</l>
<l>16095 Wiste hoe dat foreest hiet.</l>
<l>Die hermite seide: "Hets geheten</l>
<l>Dat verloren foreest, wildijt weeten,</l>
<l>Omdat nieman int lant vroet es</l>
<l>Wat wesene indat foreest es.</l>
<l>16100 Hets soe verloren, sonder waen,</l>
<l>Datmen gene dinc vort ne mach bestaen</l>
<l>Van hem diere in gaen, cleine ocht groet."</l>
<l>"Dat es groet wonder," sprac Lanceloet,</l>
<l>"Hets wech sonder keren, dunke mi;</l>
<l>16105 Ic salre in varen sien wat si</l>
<l>Ende waer si sijn gebleven alle."</l>
<l>"God ghevet u te goeden gevalle,"</l>
<l>Sprac die hermite; "Ine was noit ere</l>
<l>Om enen man besorget so sere."</l>
<l>16110 Des ander dages quam Lanceloet vort</l>
<l>Alse hi messe hadde gehort</l>
<l>Vanden helichgen geest, ende nam orlof</l>
<l>An dien hermite ende scieter of.</l>
<l>Ende die hermite bat sere</l>
<l>16115 Vor hem Gode onsen here,</l>
<l>Dat hine daede keren gesont.</l>
<l>Hi voer int foreest tier stont,</l>
<l>Ende die sciltknecht vor met hem daer.</l>
<l>Lanceloet vragede hem daer naer</l>
<l>16120 Met wien hi was. Hi antworde des:</l>
<l>"Metten coninc Pelles."</l>
<l>Also alse hi reet int foreest vorwart</l>
<l>Hi ontmoette in sine vart</l>
<l>Ene joncfrouwe, die gevort brochte</l>
<l>16125 Een brecskin als hem dochte.</l>
<l>Hi hadde sinen helm af gedaen</l>
<l>Om dat hi met heyten was bevaen,</l>
<l>So dat sijn auscijn was al bloet.</l>
<l>Mettien groette Lanceloet</l>
<l>16130 Die joncfrouwe; maer si</l>
<l>Ne sprac een wort niet, want hi</l>
<l>Dochte hare so scone wesen,</l>
<l>Dat si hare scoffierde bi desen;</l>
<l>Ende si bleef houdende nadien,</l>
<l>16135 Alse diene woude bat besien.</l>
<l>Hi hadde groet wonder waerbi</l>
<l>Sine so besach. Doe seide hi:</l>
<l>"Wat segt di, wat dunct u, joncfrouwe?"</l>
<l>Si seide: "Mi dunct, bi mire trouwe,</l>
<l>16140 Alte groete scade nu ter tijt,</l>
<l>Dat also scone lichame alse gi sijt</l>
<l>Dus vart recht vort te sire doet;</l>
<l>Ende hets verlies alte groet;</l>
<l>Want gine mocht niet comen wesen</l>
<l>16145 In vreseliker foreest dan in desen."</l>
<l>Hi seide: "Ne vervart u niet,</l>
<l>Bedi, joncfrouwe, men niet ne siet</l>
<l>Alle die ongevalle gescien</l>
<l>Daer hem die lieden af ontsien."</l>
<l>16150 Si seide: "God bescermes u;</l>
<l>Mi ware leet mesfielt u nu."</l>
<l>Ende hi sciet mettien van hare.</l>
<l>Die cnape seide tot hem daer nare:</l>
<l>"Ay lieve here, hort na rade,</l>
<l>16155 Ende hebt uwes selfs genade</l>
<l><edition n="109"/>Ende keert: en hebbedi niet die joncfrouwe</l>
<l>Gehort, die om u heeft groten rouwe,</l>
<l>Die u noit ne sach, ende seget al bloet,</l>
<l>Here, dat gi vart in uwe doet;</l>
<l>16160 Die gene sullen in haeren sinnen</l>
<l>Te rechte drove sijn die u kinnen,</l>
<l>Nadien dat u so sere claegen</l>
<l>Die gene die u noit ne saegen.</l>
<l>Om Goede, keert, ende ic sal nu</l>
<l>16165 Keren om die minne van u</l>
<l>Tote dat gi uten foreeste sijt."</l>
<l>Hine wouts niet doen te dier tijt.</l>
<l>Daer na sijn si in enen beemt comen:</l>
<l>Daer hebben si .xxx. pawelgoene vernomen</l>
<l>16170 Gericht, die scoenste die gesien</l>
<l>Lanceloet hadde noit vordien,</l>
<l>Daer .iiij. pijnbome binnen stonden</l>
<l>Deen jegen den andren tien stonden;</l>
<l>Ende si stonden gericht al ront.</l>
<l>16175 In die middelt van al stont</l>
<l>Een setel, die yvorijn was,</l>
<l>Gedect met samite, als ict las,</l>
<l>Ende opt samijt stont .i. trone daer,</l>
<l>Die groet van goude was ende swaer,</l>
<l>16180 Ende al omtrint den pijnboemen waren</l>
<l>Ridders ende vrouwen, tuwaren.</l>
<l>Sulke ridders hadden wapene an,</l>
<l>Ende sulke waren ontwapent dan,</l>
<l>Ende dansten alle tien stonden,</l>
<l>16185 Sulc met helme gebonden.</l>
<l>Alse Lanceloet sach sprac hi mettien</l>
<l>Dat hi dat geselscap woude sien,</l>
<l>Ende dat hem wel dochte das,</l>
<l>Dat ghint een scone geselscap was,</l>
<l>16190 "Ende sine toenen niet men ne mach</l>
<l>Dit foreest liden heden den dach</l>
<l>Coenlike ende met payse over al.</l>
<l>Ondanc moet ic hebben, ic ne sal</l>
<l>Sien waer bi si die feeste doen."</l>
<l>16195 Ende als hi leet tirste pawelgoen</l>
<l>Hem verkeerden thant bede</l>
<l>Sijn bloet ende sine herte mede;</l>
<l>Want dat vordien tiden sijn moet</l>
<l>Niewerinc toe dan te ridderscape stoet</l>
<l>16200 Ende te starken stouten orlogen,</l>
<l>Hi wart nu also bedroegen,</l>
<l>Dat hem al sine herte droech doe</l>
<l>Te dansene ende els niewerinc toe,</l>
<l>Ende vergat sire vrouwen steden</l>
<l>16205 Ende al sire gesellen mede,</l>
<l>Ende sijns selfs, so dat hi beette af,</l>
<l>Ende hi sijn pert te houdene gaf</l>
<l>Den cnape, ende warp uut sire hant</l>
<l>Den spere ende den scilt thant,</l>
<l>16210 Ende ginc al met sinen helme gebonden</l>
<l>Ane dien dans, ende nam tien stonden</l>
<l>Die irste joncfrouwe die hi vant,</l>
<l>Ende danste an hare thant,</l>
<l>Ende begonste dansen ende singen toe,</l>
<l>16215 Gelijc dat dandre daeden doe,</l>
<l>Ende sanc ende meer tier stede</l>
<l>Dan hi noit te voren dede.</l>
<l>Ende si songen enen sanc</l>
<l>Die gemaect was onlanc</l>
<l>16220 Vander coninginnen Genevre; maer</l>
<l>Die knape die toehorde daer</l>
<l>Ne verstont niet alse si daer sprongen</l>
<l>Alden sanc dien si daer songen</l>
<l>Vander coninginnen; maer hem dochte,</l>
<l>16225 Nadien dat hi verstaen mochte:</l>
<l>"Wie hebben die scoenste coninginne</l>
<l>Die dese werelt hevet inne."</l>
<l>Alse die cnape hadde ontbeit daer</l>
<l>Lange tijt, hem vernoyede; daer naer</l>
<l>16230 Ginc hi tote Lancelote ende seide:</l>
<l>"Here, ic lette na u ende beide;</l>
<l>Hets tijt, laet ons wech varen nu."</l>
<l>Lanceloet antworde: "Noch doer u</l>
<l>Ne porric niet, noch dor andren man."</l>
<l>16235 Die knape ontbeidde noch .i. stuc dan.</l>
<l>Alse die knape sach die sonne sinken</l>
<l>Ende hem Lanceloet niet woude bedinken</l>
<l>Dat tijt te varne ware</l>
<l>Hi ginc weder tot hem daer nare,</l>
<l>16240 Ende vermaende hem van varne tier stont.</l>
<l>Ende hi, die nieuwerinc toe en verstont</l>
<l>Dan te dansene doe</l>
<l>Ende te speelne emmer toe,</l>
<l>Antworden in desen manieren:</l>
<l>16245 "Het doet goet minne antieren;"</l>
<l>Ende dit was die sanc die si songen daer.</l>
<l>Doe wiste die cnape al claer</l>
<l>Dat Lanceloet bedroegen was</l>
<l>Biden danse, ende was drove das,</l>
<l>16250 Ende vloecte die wile metter vart</l>
<l>Dat si quamen der wart,</l>
<l>Alse die beste ridder daer bleef gevaen</l>
<l>Vanden besten, sonder waen,</l>
<l>Bi toverien ende bi sotheden;</l>
<l>16255 Ende hi weende sere tier steden.</l>
<l>Ende als hine niet bringen ne mochte</l>
<l>Hi reet wech in droven gedochte.</l>
<l>Nu swiget davonture van desen,</l>
<l>Ende wi sullen nu lesen</l>
<l>16260 Wat minen here Yweine gevel</l>
<l>Alse hi Lancelote sochte also wel.</l>
<l>Alse mijn here Ywein hadde gewesen</l>
<l>In dermitage. alse wi lesen,</l>
<l>.xv. dage hi was tier stont</l>
<l>16265 Al genesen ende al gesont</l>
<l>Vander wonden die hi hadde ontfaen,</l>
<l>Ende hi voer al blide van daen,</l>
<l>Ende hi reet harentare</l>
<l>Vragende om niemare</l>
<l>16270 Om Lancelote; maer binnen alder weken</l>
<l>Ne vant hi nieman diere af conste spreken;</l>
<l>So dat hi op enen maendach vernam</l>
<l>Enen naen, die ridende quam</l>
<l>Jegen hem op een dravende rosside.</l>
<l>16275 Hi vragede hem tien tide</l>
<l>Ocht hi enichge niemare hadde verstaen</l>
<l>Van Lancelote. Doe seide die naen:</l>
<l>"Ic soude wel weten te seggene u</l>
<l>Van Lancelote, woudi nu</l>
<l>16280 So vele dor mi doen dat gi</l>
<l>Minen brec wout doen weder geven mi,</l>
<l>Die mi ene joncfrouwe nam</l>
<l>Met crachte, doe ic ane hare quam."</l>
<l>Mijn here Ywein dede hem gelof</l>
<l>16285 Sinen wille te doene daer of.</l>
<l>Hi reet met hem daer nare.</l>
<l>Mettien wordi des geware,</l>
<l>Dat een gewapent ridder reet daer</l>
<l>Vor hem, ende ene joncfrouwe daer naer.</l>
<l>16290 Die naen seide tot hem tien tiden:</l>
<l>"Here, siet daer ene joncfrouwe riden</l>
<l>Mettien brecken die si mi nam,</l>
<l>Ende metten riddre die met hare quam."</l>
<l>Mijn here Ywein seide thanden:</l>
<l>16295 "Vaer, ende nemen haer uten handen,</l>
<l>Ende al seget die ridder iet,</l>
<l>Ne vervart u daer af niet,</l>
<l>Want ic sal u wel te staeden staen."</l>
<l>Daer af wert herde blide die naen,</l>
<l>16300 Ende voer toter joncfrouwen thant,</l>
<l>Ende nam haer den brec uter hant</l>
<l>So fellike, dat si wel naer</l>
<l>Vanden perde was gevallen daer.</l>
<l>Ende die joncfrouwe reet nare</l>
<l>16305 Ende woutse hem nemen; mare</l>
<l><edition n="110"/>Dat mijn here Ywein tot hare seide:</l>
<l>"Joncfrouwe, hi es in mijn geleide,</l>
<l>Ne coemt an hem niet, bedi</l>
<l>Die brec es sijn, ende ghi</l>
<l>16310 Ne hebter jegen sinen wille geen recht toe."</l>
<l>Die ander ridder trac vort doe,</l>
<l>Die die joncfrouwe geleidde daer,</l>
<l>Ende woude hem den brec nemen daer naer.</l>
<l>Mijn here Ywein seide metter vart:</l>
<l>16315 "Here ridder, trect achter wart,</l>
<l>Ic en gedoge niet dat gi uwe hant</l>
<l>Ane hem doet." Dander seide thant:</l>
<l>"Wacht u jegen mi dan, bedi</l>
<l>Gi moet vechten jegen mi."</l>
<l>16320 Dander seide hi woude wel also</l>
<l>Si onderliepen hen met speren doe</l>
<l>Met groter vart, ende onderstaken,</l>
<l>Dattie speren stucken braken,</l>
<l>Ende quamen soe te samen,</l>
<l>16325 Dat si horten met lichamen</l>
<l>So sere, dat hen ne weder ne was</l>
<l>Sine herssenen ne verroerden das,</l>
<l>Ende si vielen ter erden</l>
<l>Beide gader metten perden.</l>
<l>16330 Si sprongen beide op metter vart,</l>
<l>Ende elkerlijc trac sijn swart,</l>
<l>Ende ondersloegen hen soe in corten stonden</l>
<l>Dat si beide hadden vele wonden,</l>
<l>Dat si waeren beide moede</l>
<l>16335 Ende hadden verloren van haren bloede.</l>
<l>Mijn here Ywein was berect soe,</l>
<l>Dat hi wel waende sterven doe,</l>
<l>Want hi sulke .vij. wonden droech,</l>
<l>Die minste was vreselijc genoech;</l>
<l>16340 Ende hi vant so grote macht</l>
<l>Anden ridder daer hi jegen vacht,</l>
<l>Hine waende niet vor desen</l>
<l>Dat ane .vij. sulke hadde gewesen</l>
<l>So groete prouetche als hi andien vant.</l>
<l>16345 Ende hi wert wel geware thant,</l>
<l>Dat hi tleven moeste laeten saen</l>
<l>Ocht sciere werden onder gedaen,</l>
<l>Ne werde geen pays onder hen lieden.</l>
<l>So dat si beiden .i. luttel scieden</l>
<l>16350 Om te verademen ene corte tijt,</l>
<l>Want si hadden gehadt enen langen strijt;</l>
<l>Ende die ridder droegede thant</l>
<l>Sijn swaert, dat hi wel blodich vant</l>
<l>Van mijns heren Yweins bloede doe.</l>
<l>16355 Doe sprac hem mijn here Ywein dus toe:</l>
<l>"Here ridder, wi hebben so sere nu</l>
<l>Gevochten onder mi ende u,</l>
<l>Dat elc wel hevet geprovet des</l>
<l>An andren wat riddre hi es.</l>
<l>16360 Ende gi weet wel dat gi int onrecht sijt</l>
<l>Van dien daer wi om hebben strijt;</l>
<l>Ende gi sout met rechte, dinke mi,</l>
<l>Den strijt gerne laeten daer bi:</l>
<l>Bedi in te gane jegen recht</l>
<l>16365 Ne mach dinc noch dere comen nu ende echt."</l>
<l>Hi seide: van te latene den strijt</l>
<l>Ne was hi niet beraden tier tijt.</l>
<l>Mijn here Ywein seide: "Wi moeten dan</l>
<l>Den strijt weder vaen an;</l>
<l>16370 Want mijn recht ne willic laeten niet</l>
<l>Toter doet toe, wats gesciet;</l>
<l>Maer eer wi vechten mere</l>
<l>Biddic u, here ridder, sere,</l>
<l>Dat gi segt hoe uwe name es,</l>
<l>16375 Ende daer na elc pine hem des,</l>
<l>Dat hi moege gewinnen eere."</l>
<l>Die ridder seide tot hem: "Here,</l>
<l>Gi dunct mi so goet man wesen,</l>
<l>Ine sal u niet helen van desen</l>
<l>16380 Dat gi vraeget; want ic hebbe u</l>
<l>Vele beter ridder vonden nu</l>
<l>Dan ic waende, ende sal minen name</l>
<l>Seggen na dat u es bequamen.</l>
<l>Ic bem geheten Bohort, here,</l>
<l>16385 Ende bem Lanceloets rechtswere."</l>
<l>Als mijn here Ywein dat verstoet</l>
<l>Wart hi blide in sinen moet,</l>
<l>Ende warp sinen scilt ter erden dan,</l>
<l>Ende sprac aldus Behorde an:</l>
<l>16390 "Here, ic quite u desen strijt</l>
<l>Nadat gi Lanceloets neve sijt,</l>
<l>Ende houde mi over verwonnen vort."</l>
<l>"Wie siedi danne," seide Behort,</l>
<l>"Die mi doet so groete eere</l>
<l>16395 Dat gi lijt verwonnen, here,</l>
<l>Ende gi niet verwonnen ne sijt?"</l>
<l>Ende hi noemde hem tier tijt,</l>
<l>[Ende alse Bohort was seker das,]</l>
<l>Dat tgene mijn here Ywein was,</l>
<l>16400 Hi woudem sijn swert opgeven doe;</l>
<l>Ende dander wederseit emmertoe</l>
<l>Ende seide: "Het ne ware geen recht, bedi</l>
<l>Gi hebt ondergedaen mi."</l>
<l>Si deden hare helme af daer naer</l>
<l>16405 Ende gingen te gader sitten daer,</l>
<l>Ende deden elc andren feeste ende eere,</l>
<l>Alse die hem onderminden sere.</l>
<l>Ende si gesagen tien stonden</l>
<l>Elkerlijc anders wonden.</l>
<l>16410 Hi vragede Bohorde om niemare</l>
<l>Van Lancelote, die hem seide daer nare</l>
<l>Hoe dat Lanceloet siec lach</l>
<l>Daer hine achterstwerven sach;</l>
<l>Ende hi telde hem hoe hi vor desen</l>
<l>16415 Gevenineert hadde gewesen.</l>
<l>Iwein seide: "Men waent des</l>
<l>Int hof dat hi doet es,</l>
<l>Nadien dat ons te verstane gaf</l>
<l>Mijn vrouwe die coninginne daer af;</l>
<l>16420 Ende wi .x. vander tafelronde</l>
<l>Sijn geporret ene stonde</l>
<l>Op hem te sokene harentare</l>
<l>Tes wire af weten vraye niemare,</l>
<l>Ende alle onsen eet gedaen daer of,</l>
<l>16425 Dat wi niet ne sullen comen int hof</l>
<l>Tot dat wi weten teneger stede</l>
<l>Van hem die rechte waerhede."</l>
<l>"Entrouwen," seide Bohort tier stont,</l>
<l>"Hine es niet doet, maer gesont."</l>
<l>16430 Die naen seide: "Sijt seker des,</l>
<l>Dat Lanceloet gesont es;</l>
<l>Ende het es opten dach heden</l>
<l>Maer .vi. dage leden</l>
<l>Dat icken ten tornoye op enen dach</l>
<l>16435 Vorden casteel vander Caretten sach,</l>
<l>Daer tornierde ten selven tide</l>
<l>Die coninc Bandemagus an dene side,</l>
<l>Ende die coninc van Norgales</l>
<l>An dander side, sijt seker des.</l>
<l>16440 Lanceloet tornierde daer</l>
<l>Ende deedt soe wel, dat was waer,</l>
<l>Dat hi verwan in alre wijs</l>
<l>Den tornoy ende hadde den prijs.</l>
<l>Om dat gi bat sult geloven dit</l>
<l>16445 Seggic dat hi droech wapene wit</l>
<l>Ende halp Bandemaguse den coninc.</l>
<l>Die van Norgales waren bi dier dinc</l>
<l>Al verwonnen ende ondergedaen."</l>
<l>Doe seide mijn here Ywein saen:</l>
<l>16450 "Du seges ons so goet litekin des,</l>
<l>Dat men di sculdech te gelovene es,</l>
<l>Mi dunct dat ic nu wel keren mach;</l>
<l>Ic hebbe gedaen heden den dach</l>
<l>Van deser questen al mijn gelof</l>
<l>16455 Dat ic hadde gedaen daer of,</l>
<l><edition n="111"/>Nadien dat ic dus gedane nimare</l>
<l>Hebbe gehort." Die naen sprac daer nare</l>
<l>Ende sprac mijn here Yweine toe</l>
<l>Dat hi sonder geselle doe</l>
<l>16460 Te hove niet ne mochte varen</l>
<l>Hi seide hi mochte wel tuwaren.</l>
<l>Bohort sprac toten naen daer nare:</l>
<l>"Sech, weetstu enichge niemare</l>
<l>Vanden hove? doets ons verstaen."</l>
<l>16465 "Jay ic, here" antworde die naen.</l>
<l>Die coninc Artur doet ontbieden</l>
<l>Alle den landen dore den lieden</l>
<l>Dat hi sal enen tornoy, sonder waen,</l>
<l>In die beemde van Karmeloet doen slaen</l>
<l>16470 Opten .viiij. dach sonder sage,</l>
<l>Na sinte Marien Magdalenen dage;</l>
<l>Ende ic drage oec boetscap van desen:</l>
<l>Daer sal al die werelt wesen."</l>
<l>Bohort seide: "Ay God, here,</l>
<l>16475 Nu moetti mi onnen eere</l>
<l>Te done mine besichede,</l>
<l>Dat ic ter tijt moege sijn ter stede</l>
<l>Daer die rike tornoy sijn sal,</l>
<l>Daer die werelt sal vergaderen al;</l>
<l>16480 Mochtic in tiden comen te desen</l>
<l>Ic souds herde blide wesen."</l>
<l>So lange spraken si weder ende vort,</l>
<l>Dat tote Yweine sprac Bohort:</l>
<l>"Here, ic sal u Goede bevelen;</l>
<l>16485 Ic soude gerne des getelen</l>
<l>Dat ic ten tornoye mochte wesen</l>
<l>Mochtic soe gedoen binnen desen</l>
<l>Dat mine besichede ware gedaen;</l>
<l>Want ic weet wel, sonder waen,</l>
<l>16490 Dat mijn here daer sijn sal,</l>
<l>Levet hi ende hevet hijs geval</l>
<l>Dat hi sonder vangenesse es.</l>
<l>Om hem te siene, des sijt gewes,</l>
<l>Willic ten tornoye wesen."</l>
<l>16495 Mijn here Ywein seide te desen:</l>
<l>"Onse here moet u geleden,</l>
<l>Na dat gi van hier wilt sceden,</l>
<l>So werwart dat gi henen vart."</l>
<l>Bohort sciet van hem metter vart,</l>
<l>16500 Ende die joncfrouwe volgeden naer,</l>
<l>Die met hem was comen daer.</l>
<l>Mijn here Ywein bleef daer gewont</l>
<l>Ende hadde noet ersaters tier stont.</l>
<l>Hie ende die naen rusten hen int gras</l>
<l>16505 Totien dat none leden was.</l>
<l>Alse die sonne dalen began</l>
<l>Ende die heiten leden hi sat op dan,</l>
<l>Ende reet bi staeden dat hi quam</l>
<l>Daer hi ene abdye vernam</l>
<l>16510 Van witten nonnen. Hi ende die naen</l>
<l>Beetten van haren perden saen.</l>
<l>Die vrouwen worden geware das,</l>
<l>Dattie ridder tongemake was.</l>
<l>Si quamen jegen ende hare cnapen,</l>
<l>16515 Ende deden hem af sine wapen</l>
<l>Soetelike, ende leiden sochte</l>
<l>Op een bedde daer hi rusten mochte,</l>
<l>Ende deden besien sine wonden</l>
<l>Ene vrouwe die daer was tien stonden,</l>
<l>16520 Die hare conste onderwinden vandien.</l>
<l>Ende als sine hadde besien</l>
<l>Si seide: "Ic wane u van desen</l>
<l>Binnen .xl. dagen genesen."</l>
<l>Hi bleef daer tot dat hi genas.</l>
<l>16525 Ende als hi genesen was</l>
<l>Hi nam an die vrouwe orlof</l>
<l>Ende dancte hen sere daer of</l>
<l>Dat sine wel hadden ontfaen.</l>
<l>Hi sciet uter abdyen saen</l>
<l>16530 Ende reet die weke dore; hi quam</l>
<l>Daer hi ene quene vernam</l>
<l>Op een arm pert, ende helt bi hare</l>
<l>Enen naen te voet biden hare,</l>
<l>Ende slogene met dornen int ansichte.</l>
<l>16535 Die naen riep: hulpe, gedichte.</l>
<l>Mijn here Ywein haeste hem saen</l>
<l>Om te helpene den naen,</l>
<l>Ende seide: "Vrouwe, om onsen here,</l>
<l>Laet den naen gaen, hets u eere."</l>
<l>16540 Ende alse die quene sach dat</l>
<l>Die gene ridder was, dies bat,</l>
<l>Si seide: sine liets dor hem niet.</l>
<l>Anderwerven sprac hi als hi dat siet:</l>
<l>"Ay vrouwe, laet gaen, ic bids u."</l>
<l>16545 Si seide: "Ic souden laeten nu</l>
<l>Om uwer beden wille, wildi</l>
<l>Dat ic heeschen sal doen dor mi."</l>
<l>"Ic sal mine macht doen daertoe."</l>
<l>"Geloefdijs mi, seide si doe,</l>
<l>16550 "Alse getrouwe riddre?" Hi seide saen:</l>
<l>"Jay ic." Mettien liet sine gaen.</l>
<l>Si dede hem sinen helm afdoen nadien,</l>
<l>Ende als sine hadde besien</l>
<l>Wart si wel ane hem geware das,</l>
<l>16555 Dat hi een scone welgemaect ridder was.</l>
<l>Si seide: "Ic versoeke ane u</l>
<l>Dat gi doet dat ic sal heyscen nu."</l>
<l>Hi seide: "Segt uwen wille dan,</l>
<l>Ic salt gerne vangen an."</l>
<l>16560 Doe seide si: "Cust enewerven mi,</l>
<l>Ic sal u danne quite laeten daerbi."</l>
<l>Hi sachtse ende mercte an hare das,</l>
<l>Dat si lelijc ende gerompelt was,</l>
<l>Ende hi lette een stuc daer af,</l>
<l>16565 Dat hi hare gene antworde ne gaf,</l>
<l>Alse die hem sconfierde om dat,</l>
<l>Dattie quene hem te doene bat.</l>
<l>Si sprac anderwerf ende seide: "Here,</l>
<l>Ocht in u noit eere</l>
<l>16570 Enichge trouwe was, so heyschic u</l>
<l>Dat gi u jegen mi quijt nu."</l>
<l>Hi antworde hare al tongemake:</l>
<l>"Vrouwe, heyscht mi ene andre sake,</l>
<l>Ic ne soude dit niet gerne vaen an."</l>
<l>16575 "Neen," seit si; "siedi so scone dan,</l>
<l>Geonneert moeten sijn gemeenlike</l>
<l>Alle die ridders van erderike</l>
<l>Om u, ende gi nu ter tijt,</l>
<l>Om dat gi mede ridder sijt;</l>
<l>16580 Nochtan wanic in alre maniere,</l>
<l>Dat gi sijt een ribaut, een spire,</l>
<l>Ende in ridders gelike [vart] over al</l>
<l>Om datmen u niet kinnen ne sal.</l>
<l>Haddi ridder geweest," sprac die vrouwe,</l>
<l>16585 "Gine hadt niet gelogen u trouwe</l>
<l>Om te laetene u leven thant."</l>
<l>Si vragede doe hoe hi was genant.</l>
<l>"Ic hete Ywein," antworde die gone,</l>
<l>"Ende bem des conincs Urients sone."</l>
<l>16590 "Gi lieget daer an," sprac die vrouwe,</l>
<l>"Gine waret nie, bi mire trouwe,</l>
<l>Des conincs Urients sone Ywein,</l>
<l>Want van hem weet ic al plein</l>
<l>Dat hi noit en was tot hare</l>
<l>16595 Hoberde noch logenare:</l>
<l>Gine sijts niet." "Ic bemt, sijt seker das."</l>
<l>Hi seide vaste dat hijt was,</l>
<l>Ende dat hi Waleweins neve was toe.</l>
<l>"Alse helpe mi God," sprac die quene doe,</l>
<l>16600 "Ic sal ten coninc Arture varen</l>
<l>Ende ic sal hem oppenbaren</l>
<l>U groete ongetrouwichede."</l>
<l>Ende si geliet hare tier stede</l>
<l>Te varne ten coninc Artur wart,</l>
<l>16605 So dat Ywein al drove wart</l>
<l><edition n="112"/>Ende pensede dat hem beter ware,</l>
<l>Al dede hijt node, te cussene hare</l>
<l>Dan te doene ongetrouwede.</l>
<l>Doe volgede hi hare wat hi mochte mede;</l>
<l>16610 Hi riepse weder, ende si keerde hare</l>
<l>Ende geberde ochte sijs blide ware,</l>
<l>Ende trac bet na also houde;</l>
<l>Ende alse hise cussen woude</l>
<l>Lette sine, dat niet mochte sijn.</l>
<l>16615 Si seide: "Ontbeit een luttelkin,"</l>
<l>Dat hi herde gerne dede;</l>
<l>"Nu doet mi," seit si, "ene andre bede;</l>
<l>Want ic sie herde wel dat gi</l>
<l>Genen wille hebt te cussene mi.</l>
<l>16620 Siedi ghene pawelgoene?"</l>
<l>Ende si wijsder .ij. den riddre coene;</l>
<l>Si seide: "Ic sal quite scelden u,</l>
<l>Wildi mi leveren enen helm nu</l>
<l>Ende een swert, ende enen scilt afslaen,</l>
<l>16625 Die int pawelgoen sijn, sonder waen."</l>
<l>"Ic salt gerne doen," antworde hi,</l>
<l>"Watter mi af te comene si."</l>
<l>Si seide: "Nu coemt met mi dan."</l>
<l>"Vart voren," seit hi, "Ic volge u an."</l>
<l>16630 Doe seide die naen: "Lieve here.</l>
<l>Ne geloeft hare niet, in genen kere;</l>
<l>Si es dat ongetrouweeste wijf</l>
<l>Die gi meer siet in u lijf.</l>
<l>Ontfarmet u van desen lande,</l>
<l>16635 Dat gedestruert wert te hande,</l>
<l>Doedi dat si ane u soect, here;</l>
<l>Want gine sult nembermere</l>
<l>Dat tienste deel gebetren van dien</l>
<l>Dat hem van u te scaden sal gescien,</l>
<l>16640 Ende gi selve sulter omme sterven toe."</l>
<l>Mijn here Ywein antworde niet doe,</l>
<l>Mer hi volgede metter vart</l>
<l>Die voer ten pawelgoene wart.</l>
<l>Als sire quamen si gingen saen</l>
<l>16645 In dirste pawelgoen, sonder waen,</l>
<l>Ende vonden op een scone bedde daer</l>
<l>Enen helm ende een swert daer naer.</l>
<l>"Es dit dat gi wilt?" sprac hi.</l>
<l>"Jaet; ine heesche niet el," seide si.</l>
<l>16650 Hi gaf hare helm ende swert,</l>
<l>Ende si naemt beide te haer wart;</l>
<l>Ende hi vragede hare</l>
<l>Ocht hi daermede quite ware.</l>
<l>"Neen gi," seit si, "gine hebt ere</l>
<l>16655 Genen scilt af geslagen, here,"</l>
<l>Ende hi sloegen af daer naer.</l>
<l>"Nu hanget," seit si, "uwen scilt daer,</l>
<l>Ende neemt dien scilt daer nare,</l>
<l>Anders soudemen seggen dat gevlouwen ware</l>
<l>16660 Die gene, dies dese es, sonder waen."</l>
<l>Mijn here Ywein nam den scilt saen,</l>
<l>Dien hi hadde geslaegen neder,</l>
<l>Ende lieter den sinen weder.</l>
<l>Die quene nam den scilt ende tswert</l>
<l>16665 Ende sloechse an haers perts stert</l>
<l>Ende sleepse daer mede</l>
<l>Doer goer ende doer lingine mede.</l>
<l>Uten pawelgoene met rouwen</l>
<l>Sprongen doe .xij. joncfrouwen</l>
<l>16670 Alsi der quenen dat doen saegen;</l>
<l>Si begonsten weenen ende claegen</l>
<l>Ende wringen hare handen daer,</l>
<l>Ende sleten drovelike haer haer,</l>
<l>Ende dreven also groten rouwe</l>
<l>16675 Alse noit dreef vrouwe ocht joncfrouwe,</l>
<l>Ende riepen: "Ay arme," drovelike,</l>
<l>"Wie hebben gewacht qualike</l>
<l>Dat wi sculdech te wachtene waren."</l>
<l>Ende si riepen met swaren mesbaren:</l>
<l>16680 "Ay ridder, die den scilt wech draeget,</l>
<l>Wat eeren hebbedi bejaeget</l>
<l>Dat gi ons hebt onteert nu,</l>
<l>Ende wi onthervet sijn bi u</l>
<l>Ende in drove scalchede gedaen,</l>
<l>16685 Daer wi nembermee af ontgaen?</l>
<l>Gi sult qualike moegen, sijt seker dies,</l>
<l>Versetten die scade ent verlies,</l>
<l>Die de lieden in dit lant sullen ontfaen</l>
<l>Van dien dat gi nu hebt gedaen,</l>
<l>16690 Ende gi sulles hebben luttel bederven,</l>
<l>Ende gi sulter selve om moeten sterven;</l>
<l>Ende die van desen lande sullen bliven</l>
<l>Arme en ellendichge keytiven</l>
<l>Vort wart ane tallen daegen."</l>
<l>16695 Alse hise soe horde claegen</l>
<l>Haddi daer af ontfarmnesse</l>
<l>Ende oec groete berounesse</l>
<l>Dattie dinc so was vergaen,</l>
<l>Ende pensede dat hi quaet hadde gedaen:</l>
<l>16700 Maer hine wiste niet wel waer an.</l>
<l>Hi ginc toter joncfrouwen dan</l>
<l>Ende seide hi soude hen, sonder waen,</l>
<l>Betren dat hi hadde mesdaen.</l>
<l>Ene joncfrouwe seide doe: "Here,</l>
<l>16705 Gine betret nembermere,</l>
<l>Die mesdaet es te groet," seide si;</l>
<l>"Gi hebt onhovescheit gedaen daer bi,</l>
<l>Dat gi hebt bracht in rouwen</l>
<l>Van desen lande die joncfrouwen,</l>
<l>16710 Die u noit ne mesdaeden in u leven.</l>
<l>God moete u sulken loen daer af geven</l>
<l>Alse gire hebt verdient an."</l>
<l>Mijn here Ywein wert so drove dan,</l>
<l>Dat hi waende varen uten sinne:</l>
<l>16715 Ende hi seide: "Joncfrouwe, op minne,</l>
<l>In wat dingen hebbic hier mesdaen?"</l>
<l>"Gi sullet weten, sonder waen."</l>
<l>"Ic en vare niet en wech," seide hi,</l>
<l>"Ic sal ontbeiden om weten wat si."</l>
<l>16720 Hi sach altoes die joncfrouwen</l>
<l>Weenen ende driven groeten rouwen.</l>
<l>Doe berau hem, sonder waen,</l>
<l>Dat hi dor der quenen bede hadde gedaen.</l>
<l>Hi bleef toter vespertijt daer.</l>
<l>16725 Alse daer nieman en quam hi bant daer naer</l>
<l>Sinen helm, ende sat op sijn part,</l>
<l>Ende pensede hi soude riden ter vart.</l>
<l>Hine woude metter joncfrouwen niet</l>
<l>Herbergen daer; ende hi sciet</l>
<l>16730 Van hem ende bevalse onsen here;</l>
<l>Maer sine antworden min no mere,</l>
<l>Ende alse hi van henlieden sciet</l>
<l>Die joncfrouwen alle, die hi daer liet,</l>
<l>Riepen even lude "Here</l>
<l>16735 Ridder, tuwer groter onnere</l>
<l>Moeti varen." Ende si dreven groet seer</l>
<l>Gelijc dat si hadden gedaen eer.</l>
<l>Hi reet van hem, ende hi quam</l>
<l>Tere hermitage, daer hi herberge nam.</l>
<l>16740 Die hermite die uut gegaen was</l>
<l>Sagene als hi sijn getide las:</l>
<l>Hi ontfinc sinen scilt ende sijn swart</l>
<l>Ende dedene ontwapennen metter vart,</l>
<l>Ende leidene in die zale,</l>
<l>16745 Die scone was ende berect wale</l>
<l>Om die ridders daer in tonfane</l>
<l>Die doer die lande plagen te gane:</l>
<l>Daer wandelden ridders, dat suldi weten.</l>
<l>Als die maeltijt quam si gingen eten.</l>
<l>16750 Na etene vragede die hermite das</l>
<l>Minen here Yweine wie hi was.</l>
<l>[Hi seide hi waer van Arturs hove]</l>
<l>Ende vander tafelronden gelove,</l>
<l>Ende dat hi was des conincs Urients sone.</l>
<l>16755 "Ic weet wel wie gi sijt," sprac die gone;</l>
<l><edition n="113"/>"Ic kinde uwen vader menichgen dach</l>
<l>Als ic doer die lande te ridene plach.</l>
<l>Ic mochte hebben geweest vander tafelronde</l>
<l>Geselle; mar ic ontseit tier stonde</l>
<l>16760 Om enen riddre dire was in,</l>
<l>Dien ic haette in minen sin,</l>
<l>Ende dien ic vermincte in enen arm,</l>
<l>Daer ic omme wart onterft ende arm;</l>
<l>Die coninc Artur was daer omme so gram</l>
<l>16765 Op mi, dat hi mijn goet nam.</l>
<l>Segt, plegen die vander tafelronden</l>
<l>Sulker costumen nu ter stonden</l>
<l>Alse si plaegen hier te voren."</l>
<l>Here Ywein sprac: "Laet mi horen</l>
<l>16770 Wat costumen si plaegen dan?"</l>
<l>"Ic segt u," sprac die goede man,</l>
<l>"Alse Uterpandragoen te houdene plach</l>
<l>Sijn hof te hogen feesten, ic sach</l>
<l>Alse die vander tafelronden</l>
<l>16775 Ten etene saeten, dat tier stonden</l>
<l>Die clerke, die geset waren tier uren</l>
<l>Om te scrivene die avonturen,</l>
<l>Die den ridders daer voren gevellen,</l>
<l>Ende die si moesten vertellen,</l>
<l>16780 Al gereet waren ende gingen</l>
<l>Te haren taflen van ringe te ringen,</l>
<l>Ende saegen ochter enich tien stonden</l>
<l>Die int ansichte en hadde gene wonden;</l>
<l>Want tien tiden was costume das,</l>
<l>16785 Datter geen en sat die [on]gewont was.</l>
<l>Hier af gesciede, daer ic toe sach,</l>
<l>Ene avonture op Kersdach,</l>
<l>Die sere besocht was ende diere:</l>
<l>Nu verstaet in welker maniere.</l>
<l>16790 Die coninc Uterpandragoen,</l>
<l>Die moegende was in sijn doen,</l>
<l>Ende die arme ridders minde sere,</l>
<l>Hi helt hof met groter eere</l>
<l>Te Cardul in dat lant van Gales,</l>
<l>16795 Daer hi ontboden hadde, sijt seker des,</l>
<l>Groete lieden; ende alsi geseten</l>
<l>Waeren ter tafle omme eeten</l>
<l>Die clerke gingen omme, ende vonden</l>
<l>Enen jongen riddre sonder wonden,</l>
<l>16800 Die ter taflen sat ende at;</l>
<l>Ende si toenden hem tere andre stat,</l>
<l>Ende seiden dat hire niet sitten ne mochte</l>
<l>Om dat hi niet met hem ne brochte</l>
<l>Teken datten sittene horde toe.</l>
<l>16805 Si dedene opstaen ende uutgaen doe,</l>
<l>Dies hi hadde scande ende onnere.</l>
<l>Hi seide hine soude nembermere</l>
<l>Uutten sittene vander tafelronden</l>
<l>Sijn gesteken bi fauten van wonden.</l>
<l>16810 Hi ginc te sire herbergen wart</l>
<l>Ende hi wapende hem metter vart,</l>
<l>Ende voer int hof, ende hi nam</l>
<l>Ene joncfrouwe, die in sijn gemoet quam,</l>
<l>Die vorden coninc te diennen plach;</l>
<l>16815 Daer die coninc ende al thof toe sach</l>
<l>Sette hise opten hals van sinen perde,</l>
<l>Ende voretse sire verde.</l>
<l>Nieman en was so coene tier stont,</l>
<l>Dat hi vander taflen opstont,</l>
<l>16820 Eer men die tafle op dede.</l>
<l>Die joncfrouwen hadde tier stede</l>
<l>.iij. broedere, die waren gesellen</l>
<l>Vander tafelronde, daer wi af tellen.</l>
<l>Sine wouden niet ontbeiden daer naer</l>
<l>16825 Dat men die taflen op daede daer,</l>
<l>Maer si stonden op ende gingen van dan</l>
<l>Ende deden hare wapene an.</l>
<l>Alse die coninc hadde verstaen</l>
<l>Dat si also hadden gedaen</l>
<l>16830 Hi deetse uten scrifte doen alle drie,</l>
<l>Ende hi seide daer toe dat sie</l>
<l>Nemmermeer ter taflen saeten</l>
<l>Dien tijt God woude leven laeten</l>
<l>Ende si volgeden den genen an</l>
<l>16835 Die haerre suster vorde van dan,</l>
<l>Ende liepen hem sere op; maer hi</l>
<l>Was een ridder stout ende vri,</l>
<l>Ende weerde hem soe inden wederstoet,</l>
<l>Dat hise alle .iij. sloech doet;</l>
<l>16840 Maer hi wert gewont so sere</l>
<l>Dat hi ne mochte niet mere.</l>
<l>Hi viel neder in onmacht groet</l>
<l>Gelijc ocht hi hadde gewesen doet.</l>
<l>Ic quam ende soude daer liden</l>
<l>16845 Al gewapent tien selven tiden.</l>
<l>Als ic dien ridder sach,</l>
<l>Die soe ter erden gevallen lach,</l>
<l>Ic reet thant der wart:</l>
<l>Ic vont daer doet liggen sijn part.</l>
<l>16850 Alse hi mi sach hi seide: "Here,</l>
<l>Helpt mi op tpart, dies biddic sere,</l>
<l>Ende vort mi te hove nu ten stonden,</l>
<l>Ende set mi int sitten vander tafelronden;</l>
<l>Ende coemt mi daer die doet an</l>
<l>16855 Ic salt vele bat te payse sijn dan."</l>
<l>Ic dede sinen wille daer of,</l>
<l>Ende ic vordene int hof.</l>
<l>Alsen Uterpandragoen hadde gesien,</l>
<l>Ende ic hem hadde geseit vandien</l>
<l>16860 Dat hi hadde gedaen, ende wat hi bat,</l>
<l>Hi seide, hi hadde wel verdient dat,</l>
<l>Dat men hem daede sine bede.</l>
<l>Hi deden setten in ene stede,</l>
<l>Die der tafelronde toehorde.</l>
<l>16865 Alse der ghenen geslachte dat horde,</l>
<l>Die hi doet hadde inden strijt,</l>
<l>Si woudene doet slaen tier tijt;</l>
<l>Maer die coninc seide thant,</l>
<l>Waer dat si ane hem daeden hant,</l>
<l>16870 Hi soutse ontheren, sonder sage.</l>
<l>Die gene en levede maer .iij. dage:</l>
<l>Hi starf indie tafelronde binnen dien.</l>
<l>Dese avonturen sach ic gescien,</l>
<l>Ende hier omme vragic u</l>
<l>16875 Oftmen die costume hilde nu."</l>
<l>Hi seide dat menre doe niet ne plach.</l>
<l>Ende dat si faelgierde op dien dach,</l>
<l>Dat Lanceloet ende Galehout</l>
<l>Ende Hestor van Mares, een ridder stout,</l>
<l>16880 Bi des conincs bede worden gesellen</l>
<l>Vander tafelronde, daer wi af tellen,</l>
<l>Ende gingen sitten sonder wonde</l>
<l>Int sitten vander tafelronde,</l>
<l>Dat ne was bedi si versochten dat,</l>
<l>16885 Maer om dats hen die coninc bat.</l>
<l>Dese setten een ander costume daer bi</l>
<l>In die tafelronde, ende si</l>
<l>Ne was niet min pijnlic dan dander was,</l>
<l>Daer men hier te voren af las;</l>
<l>16890 Want haer negeen mochte geleesten</l>
<l>Te sittene ter hoger feesten,</l>
<l>Hine moeste sweren sekerleke,</l>
<l>Dat hi soude binnen der selver weke</l>
<l>Ridder met wapene onder gedaen."</l>
<l>16895 Die goede man antworde saen:</l>
<l>"Die costume es pijnlic genoech ende swaer."</l>
<l>Mijn here Ywein vragede hem daer naer</l>
<l>Ende seide: "Here, ic sach heden</l>
<l>In enen dale hier beneden</l>
<l>16900 Stonden gerecht .ij. pawelgoene,</l>
<l>Daer een boem voren stont int groene,</l>
<l>Daer een scilt ane hinc; ende ic sach joncfrouwen</l>
<l>Sere mesbaren met groeten rouwen,</l>
<l>Die in die pawelgoene waren.</l>
<l>16905 Weetti waer af dat quam dat mesbaren?"</l>
<l><edition n="114"/>"Nenic," sprac hi, "sonder waen,</l>
<l>Het ne si ocht ieman hevet mesdaen</l>
<l>Jegen Mandure den gygant."</l>
<l>Mijn here Ywein sprac thant:</l>
<l>16910 "Here, hoe mesdoet men hem dan?"</l>
<l>"Ic segt u," sprac die goede man,</l>
<l>"Gevielt dat een den scilt af sloege</l>
<l>Dien gi saeget, ende sijn swert wech droege</l>
<l>Ende sinen helm, dien wachten die joncfrouwen,</l>
<l>16915 Die gi segt dat gi saeget in rouwen,</l>
<l>Hi soude die mesdaet micken thant</l>
<l>So groet, dat hi soude al dit lant</l>
<l>Destrueren," seide die goede man.</l>
<l>"Hi maeget wel destrueren dan,"</l>
<l>16920 Sprac here Ywein, "dat seggic u;</l>
<l>Ic hebbe den scilt af geslaegen nu."</l>
<l>Hi seide hem hoe hi dade al</l>
<l>Also als hem die quene beval,</l>
<l>Ende der joncfrouwen rouwe ende verdriet,</l>
<l>16925 Dat si dreven als hi van hen sciet.</l>
<l>Alse die goede man dat hadde verstaen</l>
<l>Sprac hi: "Gi hebt herde quaet gedaen;</l>
<l>Want, lieve here, bi desen done</l>
<l>Sal [die] gygant gaen uten prisone,</l>
<l>16930 Ende destrueren al dit lant mede,</l>
<l>Ende setten in swaerre scalchede,</l>
<l>Alse hi hevet gedaen anderwerf."</l>
<l>Mijn here Ywein sprac: "Beter bederf.</l>
<l>Wat sal doen die here vanden lande dan?"</l>
<l>16935 "Hier en es geen ander here." sprac die man,</l>
<l>"Dan hi selve, nu verstaet hoe.</l>
<l>Het was in Uterpandragoens tiden also,</l>
<l>Datmen hier int selve lant</l>
<l>Negene lieden dan gygante ne vant,</l>
<l>16940 Die hier in wandelden in foreesten</l>
<l>Ende in bergen, gelijc beesten;</l>
<l>Ende si sloegen al te doet</l>
<l>So wat hier quam, cleine ende groet.</l>
<l>Alse die coninc Artur te lande quam,</l>
<l>16945 Ende hi van desen duvlen vernam,</l>
<l>Die so groet waeren, hi quam in dit lant</l>
<l>Ende sloech doet al dat hi vant;</l>
<l>Ende als hi ten ingange quam</l>
<l>Van desen foreeste, tornich ende gram,</l>
<l>16950 Vant hi in ene roetse bedect</l>
<l>Ene joncfrouwe, diere in was getrect,</l>
<l>Ende hilt in haeren arme, sijt seker das,</l>
<l>Een cleine kint, dat haer sone was.</l>
<l>Si was sere groet, ende openbaer</l>
<l>16955 Nochtan en had si maer .xv. jaer.</l>
<l>Ende alse die coninc doet woude slaen</l>
<l>So seide daer een ridder saen,</l>
<l>Woutse die coninc laeten te live,</l>
<l>Hi woutse nemen tenen wive.</l>
<l>16960 Die coninc gafse hem thant,</l>
<l>Ende gaf hem daer mede al thant,</l>
<l>Ende liet hem lieden daer ter stede</l>
<l>Om tlant te bedrivene mede.</l>
<l>Dat kint wert binnen .xiiij. jaren so groet,</l>
<l>16965 Datmen nie vant sine genoet.</l>
<l>Die stiefvader maecten ridder daer naer.</l>
<l>Als hi hadde .xv. jaer</l>
<l>Hi was so starc, datmen in dat lant</l>
<l>Genen gewapenden ridder ne vant,</l>
<l>16970 Hine leiddene in diere gebare</l>
<l>Op sine hals of hi .i. cleine kint ware.</l>
<l>Op enen tijt maecte hi gram</l>
<l>Sinen stiefvader, so dat hi quam,</l>
<l>Sloechgene; ende die gygant</l>
<l>16975 Sloech sinen stiefvader doet thant.</l>
<l>Alse die moeder dat sach</l>
<l>Gaf si den sone enen slach:</l>
<l>Doe sloech hi die moeder doet sciere,</l>
<l>Ende hem bleef tlant in diere maniere.</l>
<l>16980 Alse dat saegen die vanden lande</l>
<l>Si deden hem manscap thande,</l>
<l>Om dat si te sekere souden wesen.</l>
<l>Ende alse hi boven was van desen</l>
<l>Warp hise in scalcheden met machte,</l>
<l>16985 Ende nam die joncfrouwen met crachte,</l>
<l>Ende alser enich sprac daer jegen</l>
<l>Si was thant doet geslegen,</l>
<l>So dattie lieden om dit doen</l>
<l>In een ander lant souden hebben gevloen;</l>
<l>16990 Maer dat .i. avonture gevel,</l>
<l>Dies mach .i. jaer sijn leden wel,</l>
<l>Dat ic u seggen sal, hort na mi.</l>
<l>Hi quam op enen tijt gereden hier bi</l>
<l>Daer hi ene scone joncfrouwe vernam,</l>
<l>16995 Die hem te gemoete quam</l>
<l>Ende enen ridder bi haerre side,</l>
<l>Die si gesekert hadde tien tide.</l>
<l>Die ridder vacht jegen den gygant,</l>
<l>Diene doet sloech thant,</l>
<l>17000 Ende hi voerde die joncfrouwe,</l>
<l>Die des hadde groten rouwe,</l>
<l>Ten castele vanden berge binnen,</l>
<l>Ende versochte daer van minnen.</l>
<l>Si antworde: wat haers gesciet,</l>
<l>17005 Dat sine mochte minnen niet</l>
<l>Also lange alse hi ware so wreet.</l>
<l>Hi antworde hare gereet:</l>
<l>Hi soude hem betren, sonder waen,</l>
<l>Hoe dat hi te voren hadde gedaen.</l>
<l>17010 "Waer bi magics geloven?" sprac si.</l>
<l>"Ic salt u sweren," antworde hi,</l>
<l>"Dat ic in desen lande genen man</l>
<l>Noch wive mesdoen en sal vortan."</l>
<l>"Ende gine sult," seidi si, "wats gesciet,</l>
<l>17015 Uut desen castele comen niet,</l>
<l>Het ne si om te done wrake</l>
<l>Van uwer scanden: ende bi dier sake</l>
<l>Sal ic doen dat gi wilt hebben gedaen."</l>
<l>Hi sekeret hare, ende swoer saen.</l>
<l>17020 Die gygant bleef hi deser dinc</l>
<l>Inden casteel, dat hire uut niet ne ginc.</l>
<l>Ende alse hi hadde geweest daer</l>
<l>In deser maniere .i. half jaer</l>
<l>Hem begonste te verdrietene sere,</l>
<l>17025 Ende sochte engiene ende kere</l>
<l>Ende occaisoen dat daertoe dochte,</l>
<l>Dat hi uten castele comen mochte;</l>
<l>Ende dede den scilt hangen doe</l>
<l>Anden boem die gi saeget, ende daertoe</l>
<l>17030 Sijn helm bringen int pawelgoen</l>
<l>Ende sijn swert, dat gi saeget, om dat doen,</l>
<l>Ocht enich ridder den scilt af sloege,</l>
<l>Dat hi dan mochte bi gevoege</l>
<l>Den casteel rumen ende die stede</l>
<l>17035 Sonder enigche meinedichede.</l>
<l>Alse die vanden lande verstaen</l>
<l>Hadden wat hi hadde gedaen</l>
<l>Setten si daertoe .xij. joncfrouwen,</l>
<l>Dat si teser dinc souden scouwen,</l>
<l>17040 Ende dat si souden verbieden</l>
<l>Wandelende ridders ende vreemden lieden</l>
<l>Hare hande daer an te doene;</l>
<l>Ende datselve waren ghoene</l>
<l>Die selve daer gi na vraeget,</l>
<l>17045 Die gi so sere wenen saeget.</l>
<l>Nu sal dilevereert sijn die gygant,</l>
<l>Ende sal doet slaen al dat es int lant:</l>
<l>Ende die ridders in allen deele</l>
<l>Sullen vesten hare castele,</l>
<l>17050 Ende niet daer ute dorren comen.</l>
<l>Nu hebbedi gehort ende vernomen</l>
<l>Wat die joncfrouwen meenden</l>
<l>Mettien dat si so sere weenden,</l>
<l>Ende wat pine te comene staet</l>
<l>17055 In den lande van dier daet."</l>
<l><edition n="115"/>Mijn here Ywein seide thande:</l>
<l>"Hets mi leet van dien vanden lande,</l>
<l>Want sine hebben niet verdient dies,</l>
<l>Dat si souden hebben sulc verlies."</l>
<l>17060 Dien nacht bleef mijn here Ywein daer,</l>
<l>Ende opten andren dach daer naer,</l>
<l>Alse hi messe hadde gehort.</l>
<l>Quam hi al gewapent vort,</l>
<l>Ende was geseten op sijn part;</l>
<l>17065 Ende alse die goede man geware wart</l>
<l>Dat mijn here Ywein des gygants scilt</l>
<l>Ane sinen hals hangede hilt,</l>
<l>Hi seide: "Here, om onsen here,</l>
<l>En draeget den scilt niet vort mere;</l>
<l>17070 Bedi dragedine vort an</l>
<l>Gine vint in dit lant genen man,</l>
<l>Hine sal u deeren met al sire macht."</l>
<l>Hi seide: "Ic en hebbe niet gehacht</l>
<l>Dat ic enichgen andren dragen sal."</l>
<l>17075 Mettien hine Goede beval.</l>
<l>Hi ontmoette .ij. joncfrouwen,</l>
<l>Ende alsi des gygants scilt scouwen</l>
<l>Worden si soe vervaert met allen,</l>
<l>Dat si enen brec lieten vallen</l>
<l>17080 Dien si vorden, ende si vlien.</l>
<l>Ende mijn here Ywein wert nadien,</l>
<l>So dat hi doutste achterreet,</l>
<l>Ende namse biden breidele gereet,</l>
<l>Ende vragede waer omme si vlo soe.</l>
<l>17085 Si antworde dat si vloe</l>
<l>"Omden scilt die gi af hebt geslegen,</l>
<l>Want als ic [u] irst quam jegen</l>
<l>Ic waende gi had geweest thande</l>
<l>Die here hier van desen lande."</l>
<l>17090 "Ne en vervart u niet," seide hi.</l>
<l>"U en sal niet messcien," sprac hi.</l>
<l>"Here, dat ne salt van u, ic wane."</l>
<l>Doe sciet mijn here Ywein dane</l>
<l>Ende reet dat hi quam omtrint middach</l>
<l>17095 Daer ene scone valeye lach,</l>
<l>Ende daer stont ene scone fonteine</l>
<l>Onder .ij. bome vanden pleine.</l>
<l>Hi vant .ij. joncfrouwen, die daer saeten,</l>
<l>Ende enen sciltknecht, ende aeten.</l>
<l>17100 Hi groettese, ende na desen</l>
<l>Hieten sinen willecome wesen,</l>
<l>Ende baden hem so vele, dat hi sat</l>
<l>Met hem neder ende at.</l>
<l>Ende alse hi een stuc hadde geseten,</l>
<l>17105 Ende hi wel na hadde geeten</l>
<l>Seide die ene joncfrouwe: "Here,</l>
<l>Set uwen helm op u hoeft mere;</l>
<l>Ic sie enen ridder comen nu,</l>
<l>Mi dunke dat hi coemt op u.</l>
<l>17110 Siedi gewapent, gi sult bi desen</l>
<l>Vele te sekerre moegen wesen."</l>
<l>Mettien hi sinen helm bant.</l>
<l>Die ridder quam tote hem thant,</l>
<l>Ende als hi minen here Ywein sach</l>
<l>17115 Hi sprac: "Dief, God geve u quaden dach.</l>
<l>Twi hebbedi dit lant gedestruert</l>
<l>Met dat gi den duvel hebt dilevereert</l>
<l>Vanden prisone daer hi in lach,</l>
<l>Daer tlant bi pays te hebbene plach?</l>
<l>17120 Dat moetti metten live becopen."</l>
<l>Hi ginc hem metter vart oplopen:</l>
<l>Ende mijn here Ywein sat op sijn pert</l>
<l>Ende liet weder lopen te hem wert.</l>
<l>Si vergaderden beide soe,</l>
<l>17125 Dat si ter erden vielen doe.</l>
<l>Si stonden op op hare voete;</l>
<l>Elc sloech andren vele onsoete,</l>
<l>Ende vochten so lange sonder sparen,</l>
<l>Dat si beide vermoyt waren,</l>
<l>17130 So dattie ridder was bedreven daer toe,</l>
<l>Dat hi niet meer en mochte dogen doe,</l>
<l>Ende hi hem genaden bat,</l>
<l>Ende hem sijn swert opgaf na dat,</l>
<l>Ende geloefden sinen wille</l>
<l>17135 Te done, bede lude ende stille.</l>
<l>"Mijn wille [es]," sprac here Ywein, "dattu</l>
<l>Gaes ten castele vanden berge nu,</l>
<l>Ende ochtu vints den gygant daer,</l>
<l>Sech hem dat al openbaer,</l>
<l>17140 Dat Ywein, des conincs Urients sone,</l>
<l>Hem ontbiet, dat hi es die gone,</l>
<l>Die hem tonwerden sinen scilt af sloech,</l>
<l>Ende dat hi dit ongevoech</l>
<l>Optie vanden lande niet ne wreke;</l>
<l>17145 Maer dat hi hem soe bespreke,</l>
<l>Ocht hi op hem come ende werden daer,</l>
<l>Ende jegen hem met stride worde gespar."</l>
<l>Die ridder antworde daer naer:</l>
<l>"Here, wildi danne dat ic ga daer?"</l>
<l>17150 "Jay ic," sprac mijn here Ywein mettien.</l>
<l>Dander sprac: "Dat ne sal niet gescien,</l>
<l>Ic en ginger niet om al Arturs lant."</l>
<l>Mijn here Ywein seide thant:</l>
<l>"Du sulster gaen, ocht ic slae di doet."</l>
<l>17155 "Ic hebbe liever," sprac dander al bloet,</l>
<l>"Te stervene dan te gane daer."</l>
<l>Mijn here hief den slach daer naer:</l>
<l>Alsen die ander comen sach</l>
<l>Hi seide, alse die ontsach den slach:</l>
<l>17160 "Eer ic sterve ic salre eer gaen;</l>
<l>Maer wart mi daer iet mesdaen,</l>
<l>Die scande sal uwe sijn,</l>
<l>Ende die scade sal wesen mijn."</l>
<l>Hi seide: "Dine sal niet mescien,</l>
<l>17165 Ganc sekerlike." Ende na dien</l>
<l>Vragede hem hoe dat hi hiet.</l>
<l>"Ic hete Tridan vanden plessiet."</l>
<l>Hi reet van hem tes hi vernam</l>
<l>Dat hi ten castele vanden berge quam.</l>
<l>17170 Hi beette vorden graet thant,</l>
<l>Ende ginc op toten gygant,</l>
<l>Die noch niet hadde gehort das,</l>
<l>Dat sijn scilt af geslegen was.</l>
<l>Doe seide tote hem die gone:</l>
<l>17175 "Mi sont tu des conincs Urients sone,</l>
<l>Mijn here Ywein, te seggene u nu,</l>
<l>Dat hi in despite van u</l>
<l>Uwen scilt af geslaegen hevet;</l>
<l>Ende wreectijt op el ieman die levet,</l>
<l>17180 Hi ontbiedt u dat geloefheit es:</l>
<l>Ende wildi wrake nemen des,</l>
<l>So volget hem, of gi wilt, nare:</l>
<l>Gi sult sijns wel worden geware</l>
<l>Bi uwen scilde, dien hi dreget."</l>
<l>17185 Alse die gygant hort wat hi seget</l>
<l>Hi wort so drove in sinen sin,</l>
<l>Dat hire met pinen bleef in,</l>
<l>Ende hi in lange niet en sprac .i. wort.</l>
<l>Ende alse hi sprac hi seide vort:</l>
<l>17190 "Waer lietstu den genen die mi</l>
<l>So sere hevet mesdaen?" Doe seide hi:</l>
<l>"Here, ter nedere fonteine</l>
<l>Lietic minen here Yweine."</l>
<l>"Nu delic di een spel," sprac die gygant,</l>
<l>17195 "Ine wil di niet slaen nu thant;</l>
<l>Maer ic sal di doen leven alsoe,</l>
<l>Dats die gene sal emmertoe</l>
<l>Hebben verwijt, die di sinde in die lant.</l>
<l>Du moets verliesen ene hant</l>
<l>17200 Ocht enen voet over minen scilt,</l>
<l>Dien hi wech droech; doet welc gi wilt</l>
<l>Want dune moeges mi niet ontgaen</l>
<l>Sonder deen vanden tween, sonder waen."</l>
<l>Ende alse hi geware wart das,</l>
<l>17205 Dat hi tsire doet comen was</l>
<l><edition n="116"/>Ocht sere verminct te sine,</l>
<l>Hi was drove int herte sine.</l>
<l>Doe bat hi hem groet genaden;</l>
<l>Maer dat ne stont hem niet in staeden.</l>
<l>17210 Ende hi proefde in allen sinne</l>
<l>Ocht hine met beden mochte verwinnen,</l>
<l>Maer dat ne mochte hem niet dieden,</l>
<l>So dat hi die hant moeste bieden:</l>
<l>Ende hi sloechse hem af thant.</l>
<l>17215 Doe viel hi in onmacht thant.</l>
<l>Ende alse hi bequam hi seide vort</l>
<l>Toten gygante dese wort:</l>
<l>"Here, gi hebt grote wreethede</l>
<l>Ane mi gedaen hier ter stede;</l>
<l>17220 Ende gi hebt gedaen dus groet quaet,</l>
<l>Ende onteert sonder mine mesdaet:</l>
<l>God laete mi leven tote dien tiden,</l>
<l>Dat mijn here wrake moet ontbiden."</l>
<l>Hi voer also tongemake van dan.</l>
<l>17225 Die gygant dede sine wapine an</l>
<l>Ende gereide sine vart.</l>
<l>Hi sat op een starc swert part,</l>
<l>Ende hinc an sijn archoen ene haecse</l>
<l>Ende ene sware loedene maetche,</l>
<l>17230 Ende reet vanden berge neder</l>
<l>Met sulker droefte wech ende weder,</l>
<l>[Dat] sceen dondren so waer hi quam;</l>
<l>So dat hi in sinen wech vernam</l>
<l>Biden wege .ij. pawelgoene</l>
<l>17235 Staende: hi reet thant in die gone,</l>
<l>Ende warpse ter erden thant.</l>
<l>Ende daerna hi in dander vant</l>
<l>Enen ridder ende ene joncfrouwe mede,</l>
<l>Slapende op een bedde bede.</l>
<l>17240 Doe trac hi uut sijn swart</l>
<l>Ende sloech hen thoeft af ter vart,</l>
<l>Ende bantse an sijn hartsoen daer nare</l>
<l>Van sinen gereide, biden hare,</l>
<l>Ende reet daer hem die here vermaende,</l>
<l>17245 Dat hi sinen scilt vinden waende.</l>
<l>Ende alse hi miste van dien,</l>
<l>Die hem sine oegen hadde gesien</l>
<l>Verkeren ende sine tanden daertoe</l>
<l>Hadde gehort criselen doe,</l>
<l>17250 Ende sijn hoeft queken tot desen,</l>
<l>Hi moeste van groter herten wesen,</l>
<l>Hine hadde hem verveert, sonder waen,</l>
<l>So vreselike was hi gedaen.</l>
<l>Hi sloech die pawelgoene te neder</l>
<l>17255 Ende al dat vor hem was, wech ende weder.</l>
<l>Maer het geviel wel daeran,</l>
<l>Dat hi ne vant wijf no man,</l>
<l>Ende als hine vant cleine noch groet</l>
<l>Dat hi machte slaen te doet,</l>
<l>17260 Hi helt stille alse lyeberde plegen</l>
<l>Alse die bisen hebben verslegen</l>
<l>Ende si niet meer vinden moegen</l>
<l>Daer si wreetheit an moegen toegen,</l>
<l>Daerna hi den boem versach,</l>
<l>17265 Daer sijn scilt an te hangene plach.</l>
<l>Daermede vernuwede met allen</l>
<l>Sine erscap, die nine mochte vallen</l>
<l>Voer dien dat hi hadde geslaegen doet</l>
<l>Die hem gedaen hadde dien groeten noet.</l>
<l>17270 Hi reet vort verwoet ende gram</l>
<l>So dat hi tenen foreeste quam,</l>
<l>Ende hi sach al omme mettien.</l>
<l>Ocht hi huus ocht casteel mochte sien,</l>
<l>Daer hi mochte dien nacht mere</l>
<l>17275 Herbergen, want het donkerde sere.</l>
<l>Ende hine versach dinc negene</l>
<l>Dan een pawelgoen allene</l>
<l>In een dal, dat verre van hem stont.</l>
<l>Hi reet der wart te dier stont</l>
<l>17280 Ochten jagede die viant,</l>
<l>Als hire quam hi beette thant.</l>
<l>Hi vant daer .ij. ridders, die saten</l>
<l>Met .ij. joncfrouwen ende aeten,</l>
<l>Die den gygant sere ontsagen</l>
<l>17285 Ende hem verveerden als sine sagen.</l>
<l>Si waenden wel doe doet wesen.</l>
<l>Hi beette vanden perde na desen</l>
<l>Ende dede den breidel af, ende liet gaen.</l>
<l>Hi was van hongere ende dorst bestaen:</l>
<l>17290 Hi sat met hen sonder spreken neder,</l>
<l>Ende nieman en sprac hem weder.</l>
<l>Ende alse bi genoech hevet geeten</l>
<l>Gaet hi ten perde ende esser op geseten,</l>
<l>Ende reet ten pawelgoene wart</l>
<l>17295 Ende veldene metter vart,</l>
<l>Ende sloech doet die ridders bede</l>
<l>Ende die .ij. joncfrouwen mede.</l>
<l>Doe reet hi van daer also:</l>
<l>Het was donker nacht nochtoe.</l>
<l>17300 Hi reet daer hi vinden waende</l>
<l>Lieden, verwoet ende nederslaende</l>
<l>Vor hem tinten ende pawelgoene</l>
<l>Ende loedsen met verwoedden doene.</l>
<l>Hi sloech doet dat hi mochte scouwen,</l>
<l>17305 Ridders, vrouwen ende joncfrouwen,</l>
<l>Ende en hadde van hen tien stonden</l>
<l>Niet meer genaden dan van honden.</l>
<l>Dus reet hi dien nacht, sonder sage,</l>
<l>Ende sliep een lettel vor dien dage</l>
<l>17310 In een dal op ene fonteyne.</l>
<l>Nu hort van minen here Yweine.</l>
<l>Alse hi vander joncfrouwen sciet,</l>
<l>Daer hi mede at, hine helt op niet,</l>
<l>Hine reet al dore dien dach,</l>
<l>17315 So dat hi enen tor versach</l>
<l>Op enen marasch vor hem staen.</l>
<l>Hi vor daer om herberge saen.</l>
<l>Die brugge was op als hire quam.</l>
<l>Hi riep in. Als ment vernam</l>
<l>17320 Vragedem een knape wat hi sochte.</l>
<l>Hi vrageden ocht hire herbergen mochte.</l>
<l>Die knape vragede also houde</l>
<l>Sinen here ocht hine herbergen soude.</l>
<l>Die here antworde: "Ja hi,</l>
<l>17325 Op dattie ongetrouwe ridder niet ne si,</l>
<l>Die destruert heeft dit lant."</l>
<l>Die knape antworde hem thant:</l>
<l>"Daer af besiet hoe dat gi wilt;</l>
<l>Hi draeget enen witten scilt,</l>
<l>17330 Die met swerte bedroept es."</l>
<l>"Ay," sprac die ridder, "sijt seker des,</l>
<l>Die selve es die gone."</l>
<l>Hi wapende hem ende sijn sone,</l>
<l>Die een starc jonc ridder was,</l>
<l>17335 Ende hi vermat hem sere das,</l>
<l>Dat hi soude wreken al dat lant</l>
<l>Vanden ongetrouwen ridder thant.</l>
<l>Ende alsi beide gewapent waren</l>
<l>Lieten si die brugge neder varen,</l>
<l>17340 Ende sprac te mijn here Yweine: "Wildi</l>
<l>Te nacht herbergen met mi?"</l>
<l>"Jay ic, here," sprac Ywein te desen,</l>
<l>"Maget bi uwen wille wesen."</l>
<l>"Jaet," antworde die ridder sciere,</l>
<l>17345 "Het sal sijn in sulker maniere</l>
<l>Dat gijs u en beloeft nembermere,</l>
<l>Want gi sulter om sterven eere</l>
<l>Dat gi van hier sult moegen ontgaen:</l>
<l>Want gi sult hier bliven gevaen</l>
<l>17350 Om dat gi hebt gestuert dit lant."</l>
<l>Doe liepen si hem op al thant,</l>
<l>Ende hi weerde hem na sire macht,</l>
<l>Alse die was van groter cracht,</l>
<l>Ende sloech op hen lieden so sere,</l>
<l>17355 Dat hi hen dede meerre dere</l>
<l><edition n="117"/>Dan si hem in alre wise.</l>
<l>Ende weerde hem so, dat hise</l>
<l>Achter dreef over voet</l>
<l>Toter bruggen die an tfosseit stoet;</l>
<l>17360 Ende hi voer opten vader saen,</l>
<l>Die hem vele pine hadde gedaen,</l>
<l>Ende sloech na hem tien tiden,</l>
<l>Die des slaeges niet ne dorste ontbieden:</l>
<l>Hi trac den breidel so te hem wart,</l>
<l>17365 Dat hi viel int water ende sijn part.</l>
<l>Ende mijn here Ywein na tgone</l>
<l>Liep sere ende starke op den sone,</l>
<l>Ende geraecten so wel,</l>
<l>Dat hi vanden perde vel.</l>
<l>17370 Alse Ywein wert geware das,</l>
<l>Dat hi van hen beiden verlost was</l>
<l>Was hi blide in sinen moede,</l>
<l>Alse die verpijnt was ende moede.</l>
<l>Hi voer wech, pensede mede</l>
<l>17375 Dat hi voer herbergen tere stede;</l>
<l>Want hine was niet wel comen daer.</l>
<l>Ende hi voer te .iij. herbergen daer naer,</l>
<l>Daer hi niet herbergen ne mochte,</l>
<l>[Nochtan dat hire herberge sochte].</l>
<l>17380 Doe trac hi bi ere fonteine,</l>
<l>Ende hi beette daer in enen pleine,</l>
<l>Ende dede sinen helm af metter vart,</l>
<l>Ende hi ontgorde sijn swart,</l>
<l>Ende leide sinen scilt neder, ende lach</l>
<l>17385 Onder enen kerseboem, dien hi daer sach,</l>
<l>Ende sliep thant in dat gras,</l>
<l>Alse die moede van ridene was.</l>
<l>Alse hi ontspranc hem dochte dat hi</l>
<l>Terdinge van perden horde daer bi.</l>
<l>17390 Hi sach ute ende vernam</l>
<l>Waer die gygante gereden quam</l>
<l>Met meerre geruussce, sonder waen,</l>
<l>Dan .xx. ridders souden hebben gedaen,</l>
<l>Ende hi voer al te stucken slaende</l>
<l>17395 Dat vor hem was, alse hi quam gaende.</l>
<l>Alsen mijn here Ywein hadde gesien</l>
<l>Hi kindene wel thant nadien</l>
<l>Dat hi so groet was; ende riep sonder sparen</l>
<l>Na hem, dat hi niet ne soude ontfaren:</l>
<l>17400 "Here ridder, ontbeidt, dies biddic u;</l>
<l>Ic ben die ghone die gi soect nu."</l>
<l>Maer dat en verstont niet die gygant;</l>
<l>Hi was hem sere ontverret thant.</l>
<l>Mijn here Ywein pensede alsoe houde</l>
<l>17405 Dat hine niet verliesen ne soude.</l>
<l>Hi sat met haesten op sijn part,</l>
<l>Ende reet naden gygant metter vart,</l>
<l>So dat hi bi enen bossce quam,</l>
<l>Daer hi een cleine casteel vernam,</l>
<l>17410 Die die casteel vanden Trepasse hiet.</l>
<l>Als hi ten castele coemt hi siet</l>
<l>.v. ridders al gewapent thant:</l>
<l>Elc ene glavie in sine hant;</l>
<l>Ende seiden: "Siet waer die dief coemt,</l>
<l>17415 Die dit lant al heeft verdoemt."</l>
<l>Si liepen hem op ende sloegen</l>
<l>So dat sine ter erden droegen,</l>
<l>Ende gaven hem .ij. sware wonden,</l>
<l>Ende sloegen sijn pert doet tien stonden,</l>
<l>17420 Ende vingene, ende toegen hem den helm afsaen</l>
<l>Ende seiden si souden doet slaen,</l>
<l>Het ne ware dat hi genade sochte.</l>
<l>Hi was so onder, dat hi ne mochte</l>
<l>Hem .i. wort niet antworde daer toe.</l>
<l>17425 Si daeden hem sine wapen af doe,</l>
<l>Ende dedene int prisoen daer naer,</l>
<l>Ende seiden si souden houden daer</l>
<l>Tote dat Manduit daer quaeme in tlant,</l>
<l>Ende si soudene hem leveren thant</l>
<l>17430 Sinen wille mede te doene.</l>
<l>Si hildene also inden prisoene,</l>
<l>Daer hi also .ij. dage lach,</l>
<l>Datten noit nieman ne sach;</l>
<l>Maer opten derden dach na dien</l>
<l>17435 Quamen die vrouwe vandaer binnen sien.</l>
<l>Si vrageden hoe hi geheten was.</l>
<l>Mijn here Ywein antworde das,</l>
<l>Dat hi was van Arturs hove</l>
<l>Ende vander tafelronden gelove,</l>
<l>17440 Ende hiete Ywein; dat die coninc</l>
<l>Urient sijn vader was in waerre dinc.</l>
<l>Si seide: "Mi es leet nu ter tijt,</l>
<l>Dat gi in desen prisone sijt;</l>
<l>Want gine sult na mijn waen</l>
<l>17445 Niet lichtelike moegen ontgaen</l>
<l>Sonder doet ocht sware dere;</l>
<l>Men haet u hier binnen so sere."</l>
<l>Hi seide: "Hets mi leet; ic moet van dien</l>
<l>Gedoegen dat mi sal gescien."</l>
<l>17450 Doe seide die vrouwe tot hem: "Here,</l>
<l>U vader hadde wilen eere</l>
<l>Minen vader groet goet, die was</l>
<l>Geheten die grave van Trepas;</l>
<l>Magic, ic saels verdienen an u;</l>
<l>17455 Hem ne magics niet danken nu.</l>
<l>Ende en scoffiert u altoes niet</l>
<l>Om dinc, die gi hort of siet:</l>
<l>Want ine soude niet wel moegen</l>
<l>In en gere maniere gedoegen</l>
<l>17460 Datmen u scande ofte scade</l>
<l>Van uwen lichame daede;</l>
<l>Ic soude u ute helpen eere,</l>
<l>Wistic datmen u woude doen deere."</l>
<l>Mijn here Ywein dankets hare sere.</l>
<l>17465 Die avonture swiget nu mere</l>
<l>Van hem te sprekene meer worde,</l>
<l>Ende wille spreken van Bohorde,</l>
<l>Hoe hi metter joncfrouwen sine vart</l>
<l>Maecte ter joncfrouwen van Gauloye wart.</l>
<l>17470 Daventure seget hier ter stede,</l>
<l>Alse Bohort was gesceden</l>
<l>Van heren Yweine, dat hi doe</l>
<l>Dien dach reet ende den andren toe</l>
<l>Metter joncfrouwen; dat hi ne vant</l>
<l>17475 Negene avonture in dat lant</l>
<l><scribe id="B"/>Daer men iet af vertellen mach;</l>
<l>Soe dat hi quam opten derden dach</l>
<l>Ten castele van Galoye gereden,</l>
<l>Daer di vrouwe lange hadde ontbeden</l>
<l>17480 Om te weten niemare daer of,</l>
<l>Daer si om hadde gesint in Arturs hof</l>
<l>Ene joncfrouwe, dat si haer brochte</l>
<l>Sorcors, oft sijt hebben mochte.</l>
<l>Ende als di vrouwe werd geware</l>
<l>17485 Dat Bohort quam vechten over hare,</l>
<l>Si was blide, ende dede knapen</l>
<l>Comen, die hem af daden di wapen</l>
<l>Ende daden hem an neuwe cleder doe,</l>
<l>Scarlaken roc, mantel toe;</l>
<l>17490 Ende bat hen allen, minsten ende meesten,</l>
<l>Datse met hem souden sijn in feeste.</l>
<l>Ende als die maeltijt was gedaen</l>
<l>Dede di vrouwe met hare gaen</l>
<l>Bohorde in enen boengaert,</l>
<l>17495 Ende ene joncfrouwe was met in di vaerd.</l>
<l>Alsi beide geseten waren daer</l>
<l>Di vrouwe sprac te Bohorde daer naer:</l>
<l>"Here, danc hebbe God ende gi.</l>
<l>Gi sijt hier comen tote mi</l>
<l>17500 Om ene mine besechede,</l>
<l>Daer ic u ombe versoeken dede;</l>
<l>Die willic u ontecken algader:</l>
<l>Hets waer, dlant, dat mi liet min vader,</l>
<l>Was groet ende wijt, sekerlike,</l>
<l>17505 Van ridders, van porters desgelike,</l>
<l><edition n="118"/>Ende ic en gewan noit man</l>
<l>Die mi onlost dede daer an,</l>
<l>Sonder des hertogen Gahanius sone,</l>
<l>Die mi mesdaen heeft, want di gone</l>
<l>17510 Heeft mi enen casteel ontcracht</l>
<l>Tonrechte met sire macht,</l>
<l>Die in een eylant es gestaen.</l>
<l>Ende hoet toequam suldi verstaen:</l>
<l>Dat eylant sceet onser beider lant,</l>
<l>17515 Het plach hier vore, alsict vant,</l>
<l>Algemene te sine, dat sijn</l>
<l>Vader alse vele hadde als de mijn.</l>
<l>Sider had allene mijn vader;</l>
<l>Hoe dat toe quam willic u secgen algader:</l>
<l>17520 Die hertoge Gahanis was ter uren</l>
<l>Sere gehaet van sinen geburen</l>
<l>Om dat hise torlogene plach,</l>
<l>Ende quaet dede nacht ende dach,</l>
<l>Soe dat hi daer tenen tiden</l>
<l>17525 Dore een foreest soude liden</l>
<l>Dat in sire viande lant was.</l>
<l>Ende sijn viande werden geware das,</l>
<l>Ende vingene ende leiden gevaen.</l>
<l>Ende als hi niet en mochte ontgaen</l>
<l>17530 Bider macht van sinen lieden</l>
<l>Dedi minen vader ontbieden</l>
<l>Ende bat dat hi hem hulpen woude,</l>
<l>Want hijt hem gerne lonen soude.</l>
<l>Minen vader ontfermes mettesen</l>
<l>17535 Om dat si gesellen hadden gewesen</l>
<l>Van wapenen in hare joget,</l>
<l>Ende dede hem dese doget</l>
<l>Dat hi met here voer optie goene,</l>
<l>Die den hertoge hilden in prisone,</l>
<l>17540 Ende deetse onder tier stont,</l>
<l>Ende brachte den hertoge weder gesont.</l>
<l>Hier bi werd die hertoge sere vrient</l>
<l>Minen vader, dies wel hadde verdient,</l>
<l>Ende dede maken altehant</l>
<l>17545 Enen casteel in dat eylant,</l>
<l>Daer hi noch steet, starc ende scone,</l>
<l>Ende gaven minen vader te lone</l>
<l>Van dat hi hem in staden stoet.</l>
<l>Ende alse min vader was doet</l>
<l>17550 Sloech ic min hant anden casteel,</l>
<l>Daer nieman el ane hadde deel,</l>
<l>Ende hiltene lange stont</l>
<l>Dat mi nieman daer af weder stont.</l>
<l>Des es nu leden drie jaer,</l>
<l>17555 Dat quam shertogen soene daer</l>
<l>Met lieden ende met groter macht,</l>
<l>Ende voer daer in met sire cracht,</l>
<l>Ende sloechse al doet binnen desen,</l>
<l>Die met hem niet wouden wesen.</l>
<l>17560 Ende alsic hadde verstaen</l>
<l>Die overdaet die hi hadde gedaen,</l>
<l>Ic dedene in talen doe setten</l>
<l>Van sconincs Pellis wegen bi wetten.</l>
<l>Hi seide: men mochte hem daer of</l>
<l>17565 Nigeren lachter spreken in geen hof,</l>
<l>Want di casteel was sin ervechede</l>
<l>Om datten sijn vader maken dede.</l>
<l>Ic seide: hi seide onwaer daer an,</l>
<l>Ende dat ic gereet was te bringen man</l>
<l>17570 Daer ic met op hem proven soude,</l>
<l>Op dat hijs hem verweren woude,</l>
<l>Dattie casteel met meerre rechte mijn</l>
<l>Sculdech was te sine dan sijn.</l>
<l>Hi hitene mi soeken scire,</l>
<l>17575 Ende seide dat icker in ander manire</l>
<l>Nembermer voet in sette vort an,</l>
<l>Noch van minent halven geen man.</l>
<l>Doe sindic op grote trouwe</l>
<l>In sconincs Arturs hof dese joncfrouwe</l>
<l>17580 Daer gi met hier sijt comen nu.</l>
<l>Des dankic Gode ende u.</l>
<l>Wi moten maken onse vart</l>
<l>Mergen tes conincs Pellis hove ward,</l>
<l>Here, opdat u wille si,</l>
<l>17585 Ende gi sult bieden over mi</l>
<l>Dat gi den camp wilt angaen."</l>
<l>"Ic saelt gerne doen," antwerdi saen.</l>
<l>Dien nacht was wel ontfaen Bohort.</l>
<l>Des ander dages, alsi hadden gehort</l>
<l>17590 Messe ende geten, doe voren si</l>
<l>Te hove werd, die joncfrouwe ende hi.</l>
<l>Tien tide was Pellis, di coninc rike,</l>
<l>Ten castele van Corbenike,</l>
<l>Daer gi af mocht hier voren</l>
<l>17595 Anderwerf daer tale horen.</l>
<l>Tirst dat sire quamen die joncfrouwe ginc</l>
<l>Ende presenterde vorden coninc</l>
<l>Haren riddere, ende na tgoene</l>
<l>Was ontboden des hertogen sone,</l>
<l>17600 Di daer quam soe hi irst mochte,</l>
<l>Ende met hem hondert ridders brochte.</l>
<l>Daer was soe gesproken, dat si</l>
<l>In enen beemt souden vechten daer bi.</l>
<l>Ende alse wouden die heren</l>
<l>17605 Te harre herbergen keren</l>
<l>Die coninc vragede enen ridder das,</l>
<l>Oft hi iet wiste wie Bohort was.</l>
<l>Die ridder antwerde, dat hi verstonde</l>
<l>Dat hi was vander tafelronde,</l>
<l>17610 Ende dat hi Lanceloets neve was.</l>
<l>Als die coninc wiste die waerheit das</l>
<l>Hi quam tot Bohorde ende dede</l>
<l>Hem al die ere die hi mochte mede,</l>
<l>Ende hi ontboet sire dochter daer nare,</l>
<l>17615 Dat Lanceloets neve daer ware,</l>
<l>Dat sine ter vart come besien.</l>
<l>Ende si quam sere blide vandien,</l>
<l>Ende dedene ontwapen daer nare,</l>
<l>Ende dedene bliven met hare,</l>
<l>17620 Ende die vrouwe van Galoie daer naer,</l>
<l>Ende deetse in een camere sijn daer,</l>
<l>Biden proiele daer Lanceloet</l>
<l>Dat serpent hadde geslegen doet.</l>
<l>Savons alsmen hadde geten</l>
<l>17625 Leide si Bohorde, dat suldi weten,</l>
<l>Die tomme die Lanceloet op hief besien,</l>
<l>Ende toende hem tserpent te dien,</l>
<l>Dat Lanceloet doet sloech ende noch daer lach.</l>
<l>Bohort seide alsi dat sach:</l>
<l>17630 "Wel sijn groet, sonder gelike,</l>
<l>Mijns heren dade, gewarlike,</l>
<l>Ende sine gewerke sijn oppenbare</l>
<l>Boven allen anderen harentare."</l>
<l>Dien nacht was hi wel ontfaen.</l>
<l>17635 Sander dages hordi messe saen,</l>
<l>Ende bat onsen here daer hi lach</l>
<l>Dat hine behoeden moeste dien dach</l>
<l>Van ongevallen ende van rouwe,</l>
<l>Soe dat hi di clage der joncfrouwe</l>
<l>17640 Te rechte moeste bescermen vort.</l>
<l>Tirst dat hi messe hadde gehort</l>
<l>Quam hi gewapent vorden coninc thant,</l>
<l>Daer hi des hertogen soene vant.</l>
<l>Alsi beide int hof waren comen</l>
<l>17645 Had die coninc gerne ondernomen</l>
<l>Ende pais gemaect onder hen tween,</l>
<l>Om dat Bohort een jonc man sceen,</l>
<l>Ende hi vrese hadde om Bohorde.</l>
<l>Tirst dat Bohort dat verhorde</l>
<l>17650 Verboet hi der joncfrouwen dat si niet</l>
<l>Pais ne maecte, wats gesciet,</l>
<l>Sine hadde haren eysch vander dinc.</l>
<l>Si seit alsoe den coninc,</l>
<l>Dat anders geen pais mochte wesen,</l>
<l>17655 Men beterde hare wel tot desen</l>
<l><edition n="119"/>Van dien, dat haer was mesdaen.</l>
<l>Moralles antwerde saen,</l>
<l>Dattie camp ember sijn soude.</l>
<l>Si sciden uter zalen alse houde</l>
<l>17660 Ende saten op haer parde verdect</l>
<l>Met ysere ende wel berect.</l>
<l>Ende voren inden beemt, die de coninc</l>
<l>Hadde doen bereiden om di dinc</l>
<l>Met corden ende met staken,</l>
<l>17665 Ende hadde also besproken di sake,</l>
<l>Dar biden wisdome vanden baronen,</l>
<l>Datmen houden soude den gonen</l>
<l>Over verwonnen, diemen irst sage</l>
<l>Buten den corden, sonder sage.</l>
<l>17670 Tirst dat si int parc sijn comen,</l>
<l>Ende elc anderen heeft vernomen,</l>
<l>Si liten lopen ende staken</l>
<l>Elc op anderen dattie scilde braken</l>
<l>Ende si beide vielen ter eerde,</l>
<l>17675 Ende op haer lichame die perde.</l>
<l>Moriales was gequetst onsochte.</l>
<l>Hi stont op so hi best mochte</l>
<l>Ende trac sijn swert al uten [scoe],</l>
<l>Ende decte metten sc[ilde doe];</l>
<l>17680 Bohort, die hem [........]</l>
<l>Gaf hem opt [............]</l>
<l>Dat h[.............]</l>
<l>Dat hi staen en mochte niet wel;</l>
<l>Ende Bohort slogen opten helm doe,</l>
<l>17685 Dat swerd sanc ten bene toe,</l>
<l>So dat hi thant waende bederven</l>
<l>Ende sonder biechte sterven.</l>
<l>Doe trac hem Bohort den helm af,</l>
<l>Ende met enen slage, di hi hem gaf</l>
<l>17690 Metten apple van sinen swarde,</l>
<l>Dede hine bloden harde,</l>
<l>Ende seide hi souden thoeft slaen ave,</l>
<l>En ware dat hi hem opgave.</l>
<l>Doe bat hi genade metter vard</l>
<l>17695 Ende gaf Bohorde sijn sward.</l>
<l>Bohort ontfinct, ende doe quamen</l>
<l>Die ten campe ware namen,</l>
<l>Ende deden trecken Morales</l>
<l>Uten campe, sijt seker des.</l>
<l>17700 Die coninc hadden onthoeft saen</l>
<l>Ende uten lande gejaget, sonder waen,</l>
<l>Maer dat daer vore di barone baden,</l>
<l>Dat hi hem dade genaden,</l>
<l>Hi litene daer bi int lant.</l>
<l>17705 Bohort sprac ten coninc te hant:</l>
<l>"Here, hebbic vanden campe gedaen</l>
<l>Dat ic sculdech was?" Di coninc seide saen:</l>
<l>"Jagi." Doe seide Bohort mere:</l>
<l>"Ic bidde u, dat gi dan, here,</l>
<l>17710 Den casteel der joncfrouwen geeft</l>
<l>Te lene, dine gewonnen heeft</l>
<l>Metten campe, bi ure genade."</l>
<l>Die coninc seide dat hijt gerne dade.</l>
<l>Hi goetde der joncfrouwen daer mede,</l>
<l>17715 Dies hem sere dancte ter stede.</l>
<l>Ende si deden al sonder beiden</l>
<l>Bohorde ontwapen, ende seiden</l>
<l>Sine litene niwerinc varen.</l>
<l>Si leiden inden castel, twaren,</l>
<l>17720 Entie joncfrouwen minste ende meeste</l>
<l>Dancste ende hadden feeste</l>
<l>Ende songen ende waren blide,</l>
<l>Tot dat quam te vespertide,</l>
<l>Datmen vanden avonde ginc eten.</l>
<l>17725 Daer waren te gadere geseten</l>
<l>Des conincs Pelles dochter ende Bohort,</l>
<l>Sine brachte tien tide niet vort</l>
<l>Dat heilech grael, alsi plach te voren;</l>
<l>Dat was om datse hadde verloren</l>
<l>17730 Haren magedom; want daerbi</l>
<l>Ne mochte noit comen si,</l>
<l>Den dienst vanden grale te doene,</l>
<l>Alsi te voren was gewone;</l>
<l>Want di gene di dienden vort vat</l>
<l>17735 Moesten maget suver sijn. Om dat</l>
<l>Was si vanden dienste gedaen</l>
<l>Ende ene andere in haer stat ontfaen,</l>
<l>Des conincs nichte, di maget was,</l>
<l>[...] vlesche van wille, alsict las.</l>
<l>17740 [.....] datmen was geseten</l>
<l>[.....]en soude eten</l>
<l>[.........] grale vort</l>
<l>[..........]ach Bohort,</l>
<l>Hi anebedet oetmodelike,</l>
<l>17745 Ende hi weende erstelike;</l>
<l>Want hi was wel bepenst das,</l>
<l>Dat tgene theilege grael was,</l>
<l>Daer hi af hadde gehort tale.</l>
<l>Tirst dat si dorgaen hadde di sale</l>
<l>17750 Worden di taflen met goder spisen</l>
<l>Vervult wel in alre wisen.</l>
<l>Doe worden di gene blide bi desen,</l>
<l>Die te voren drove hadden gewesen.</l>
<l>Maer wie drove was ofte blide,</l>
<l>17755 Die joncfrouwe die sat bi Bohorts side</l>
<l>Ne dreef bliscap ne gene;</l>
<l>Maer si was altoes in wene.</l>
<l>Ende Bohort, die des hadde rouwe,</l>
<l>Seide: "Wat dodi, scone joncfrouwe?"</l>
<l>17760 Sine antwerde hem niet een wort;</l>
<l>Maer si sprac tharen vader vort:</l>
<l>"Ay here, dit hebdi benomen mi</l>
<l>Met uwen werke." Doe seidi:</l>
<l>"Dochter, ic deet omt goede, sonder waen,</l>
<l>17765 Ende dat hier ane es gedaen</l>
<l>Dan es men sculdech genen man</l>
<l>Dan mi vort te tiene an."</l>
<l>Savons was Bohorts bedde doen maken</l>
<l>In ene camere bat af, om di saken,</l>
<l>17770 Datmen nine woude dat hi ter uren</l>
<l>Int palais lage dor daventuren</l>
<l>Diemen daer dicke in gescien sach.</l>
<l>Hi sliep tot dien dat was dach.</l>
<l>Alsi messe hadde gehort hi quam</l>
<l>17775 Anden coninc, daer hi orlof an nam,</l>
<l>Dine gebrachte met groter feeste</l>
<l>Toten ingange vanden foreeste;</l>
<l>Ende die joncfrouwe van Galuoie</l>
<l>Gebrachtene met groter joie,</l>
<l>17780 Haer .x. van ridders, die sere</l>
<l>Allegader baden den here,</l>
<l>Oft hi in dat lant quame na dien,</l>
<l>Dat hise soude comen besien.</l>
<l>Alse Bohort sciet van hare</l>
<l>17785 Hi quam tere hermitagen daer nare,</l>
<l>Ende die gode man quam gegaen</l>
<l>Uter kerken jegen hem saen,</l>
<l>Soe dat Bohort an hem versochte</l>
<l>Oft hi daer in herbergen mochte,</l>
<l>17790 "Wie sidi?" sprac dermite doe.</l>
<l>"Ic hore tArturs hove toe,"</l>
<l>Seide Bohort toten goeden man.</l>
<l>"Ay here, gi sijt vanden ridders dan,</l>
<l>Die in dit lant ende in vele hoeken</l>
<l>17795 Wonderlike aventuren soeken?"</l>
<l>Hi seide: "Here, gi segt waer."</l>
<l>Di gode man seide: "Comt." Hier naer</l>
<l>Hi dede comen enen seriant,</l>
<l>Dine ontwapende te hant.</l>
<l>17800 Die gode man vrachde Bohorde doe</l>
<l>Hoe hi hite. Hi antwerder toe:</l>
<l>"Here, ic hete Bohort van Gannes."</l>
<l>Ende als hi di waerheit wiste des:</l>
<l>"Here, wel moetti sijn comen dan,</l>
<l>17805 En es in aldie werelt man,</l>
<l><edition n="120"/>Die mi bat mochte comen wesen,</l>
<l>Bedie ic was lange vor desen</l>
<l>Uwes vader knape, ende die mi</l>
<l>Riddere maecte; ende bedi</l>
<l>17810 Dedi hier stichten dese stede</l>
<l>Ende dese capelle mede;</l>
<l>Ende ene guldine crone di hier es</l>
<l>Gaf hi hier binnen, sijt seker des,</l>
<l>Om ene ere, die hem dede</l>
<l>17815 Onse here te deser stede;</l>
<l>Ende, wildi, ic sal u vroet maken das,</l>
<l>Eer gi van hier sceet, wat was."</l>
<l>"In waende niet," sprac Bohort na desen,</l>
<l>"Dat min vader hier iet hadde gewesen,</l>
<l>17820 Ende, woudi, ic sout weten wel</l>
<l>Wat aventuren hem hier gevel."</l>
<l>Die gode man sprac: "Gi selet weten;</l>
<l>Maer wi moten tirst hebben geten."</l>
<l>Si gingen sitten in een proiel:</l>
<l>17825 Alsi geten hadden een deel</l>
<l>Vrachde die gode man om niemare</l>
<l>Hoet met Lancelote ware.</l>
<l>Hi seide: "Ic wane hi es gesont."</l>
<l>Die hermite seide tier stont:</l>
<l>17830 "Van sinen ridderscepe wat segdi,</l>
<l>Es hi alse werd als men seget mi?"</l>
<l>Bohort seide: "Sijt seker des,</l>
<l>Dat hi min here ende min neve es;</l>
<l>Hier bi en secgic hier ter stede</l>
<l>17835 Van hem noch logene no waerhede.</l>
<l>Prisdickene, gi sout wanen daer of,</l>
<l>Dat ict dade om sinen lof;</l>
<l>Ende lachterdickene, gi sout daer bi</l>
<l>Over logener houden mi;</l>
<l>17840 Niet bedi datten heden den dach</l>
<l>Nieman te rechte lachteren mach."</l>
<l>"Ic sal u secgen sonder sage</l>
<l>Waer bi dat ict nu vrage.</l>
<l>Alsi was geboren ic was dan</l>
<l>17845 Met sinen vader den coninc Ban.</l>
<l>In hadde niet ridder geweest .iij. maende,</l>
<l>Die coninc en beval mi ende maende</l>
<l>Tenen hermite te varne daer bi,</l>
<l>Die bi Trebes woende, ende met mi</l>
<l>17850 .x. ridders, daer dat kint tier stede</l>
<l>Soude ontfaen sijn kerstenhede,</l>
<l>Daer wi metten hermite vonden</l>
<l>Enen man, di clerc was tien stonden,</l>
<l>Een vroet philosofe, die vandien</l>
<l>17855 Gnoech wiste dat soude gescien.</l>
<l>Alst kint gedoept was die man</l>
<l>Bat datment hem liet sien dan.</l>
<l>Als hijt sach hi seide tier uren:</l>
<l>"Van deser cleinre creaturen</l>
<l>17860 Sal selke prouetse comen hier nare,</l>
<l>Dat vander waerdecheit van hare</l>
<l>Al ridderscap sal verliecht wesen."</l>
<l>Wi hadden groet wonder van desen.</l>
<l>Wi verteldent sinen vader den coninc,</l>
<l>17865 Die harde blide was vander dinc.</l>
<l>Dit comt mi allen tijt te voren</l>
<l>Alsic van hem mach spreken horen."</l>
<l>Dus sprakesi toter maeltijt, ende si aten</l>
<l>Int selve proiel, daer si in saten.</l>
<l>17870 Alsi geten hadden sprac Bohort</l>
<l>Toten goeden man dese wort:</l>
<l>"Here, nu segt mi die aventure</l>
<l>Die minen vader gevel ter ure</l>
<l>Doe hi dese capelle mede</l>
<l>17875 Dede maken ende dese stede."</l>
<l>Die hermite seide: "Alse ontfinc</l>
<l>Sine crone Artur die coninc</l>
<l>Quamen vele hoger barone</l>
<l>Om hem feeste ende ere te doene.</l>
<l>17880 Als u vader met sinen ridderscape</l>
<l>Kerde, ende met sinen geselscape,</l>
<l>Soe wachtene Cerces die coninc</l>
<l>Vanden roden castele, bi dier dinc,</l>
<l>Om dat hi te hemward droech nijt</l>
<l>17885 Om enen sinen broder, dien op enen tijt</l>
<l>Die coninc u vader sijn leven nam.</l>
<l>Ende als hi op uwen vader quam</l>
<l>Metten lieden die hi hadde getrect</l>
<l>En vant hine niet so omberect,</l>
<l>17890 Hi ende die liede sijn</l>
<l>En scenen al wit yserijn,</l>
<l>En waren .cc. man,</l>
<l>Sonder die hem quamen an.</l>
<l>Die strijt duerde toter nacht toe.</l>
<l>17895 Si maecten starken vrede doe</l>
<l>Toten anderen dage om di dinc.</l>
<l>Doe ontboet Bohort die coninc</l>
<l>Cerces den coninc, dat hi</l>
<l>Jegen hem quame spreken daer bi</l>
<l>17900 Op sekeren vrede; ende hi quam daer.</l>
<l>Bohort die coninc seide daer naer:</l>
<l>"Here, wat redenen hebdire toe,</l>
<l>Dat gi mi op gelopen hebt soe?"</l>
<l>"Ic hebt gedaen," sprac die coninc bloet,</l>
<l>17905 "Om minen broder, di gi sloget doet."</l>
<l>Die coninc Bohort seide daer jegen:</l>
<l>"Al was u broder doet geslegen,</l>
<l>Dan souden te rechte niet nochtan</l>
<l>Ontgulden min man ende u man;</l>
<l>17910 Maer haddi gedaen van desen</l>
<l>Als gi sculdech had gewesen,</l>
<l>Gi had den strijt ontboden mi</l>
<l>Met uwen lichame, van dien dat gi</l>
<l>Segt dat ic hebbe mesdaen u;</l>
<l>17915 Dus hadde el nieman nu</l>
<l>Dan ic becocht die mesdaet."</l>
<l>Cerces seide: "Dits goet raet:</l>
<l>Ic wille wel dat si alsoe."</l>
<l>Si sekerden beide den camp doe,</l>
<l>17920 Ende dedent haren lieden verstaen</l>
<l>Wat si hier af hadden gedaen.</l>
<l>Des ander dages omtrent primtijt</l>
<l>Vergaderden hier in een crijt</l>
<l>In dese plaetse die .ij. coninge</l>
<l>17925 Ende josterden onderlinge,</l>
<l>Soe dattie coninc Bohort, des geloeft,</l>
<l>Den anderen af sloech sijn hoeft.</l>
<l>Ende sine liede lipen op sware</l>
<l>Des conincs Cerces lieden daer nare,</l>
<l>17930 Ende slogenre vele sonder mate,</l>
<l>Ende vingen sinen drossate</l>
<l>Daer hi hoetde ende weren dede</l>
<l>Sijns heren grote rijchede.</l>
<l>Doe hi was gevaen hi was vervart,</l>
<l>17935 Ende sprac das ten coninc Bohorde ward:</l>
<l>"Here, woudi mi laten leven</l>
<l>Ic soudu die scoenste crone geven,</l>
<l>Die gi noit saget na minen waen."</l>
<l>Die coninc wouden niet doet slaen</l>
<l>17940 Om die mesdaet van sinen here,</l>
<l>Ende scouten quite vort mere,</l>
<l>Ende hiet hem die crone bringen.</l>
<l>Hi ginc in een bosch naden dingen,</l>
<l>Daer hi vor enen sicamor te hant</l>
<l>17945 In enen put die crone vant,</l>
<l>Ende gaf den coninc die crone</l>
<l>Om dat hine leven liet te lone.</l>
<l>Die coninc sach die crone, di rike</l>
<l>Ende scone was sonder gelike:</l>
<l>17950 Hi vrachde sinen lieden ter stede</l>
<l>Wat hi doen mochte daer mede,</l>
<l>En wat hi geven soude onsen here,</l>
<l>Die hem dede die grote ere</l>
<l>Dat hi den coninc verwan alsoe.</l>
<l>17955 Si seiden sine wistenre wat raden toe,</l>
<l><edition n="121"/>Dat hijs dade sinen wille al.</l>
<l>"Ic secgu wat ic dan doen sal:</l>
<l>Om di ere, di mi God heeft gegeven</l>
<l>In die plaetse hier beneven,</l>
<l>17960 Willic ene capelle doen maken,</l>
<l>Ende mergen beginnen doen die saken,</l>
<l>Ende hier bliven tessi volmaect es;</l>
<l>Ende ic wille, sijt seker des,</l>
<l>Datmenre in dine onsen here</l>
<l>17965 Tallen dagen vortwerd mere."</l>
<l>Doe ontboet u vader te hant</l>
<l>Al die metsenaers di waren int lant,</l>
<l>Soe dat dese stat was al gereet</l>
<l>Ende gemaect eer die maent leet.</l>
<l>17970 "Ende in gedinkenessen, sonder waen,</l>
<l>Vander eren di mi God hier heft gedaen</l>
<l>Willic," sprac hi, "dat daer af te lone</l>
<l>Blive des conincs Cerces crone</l>
<l>Als lange als di capelle staen sal."</l>
<l>17975 Ende als di capelle was gemaect al,</l>
<l>Ic, die in den wijch gewont was sere,</l>
<l>Bejagede anden coninc min here</l>
<l>Dat ic mi begaf hier orlof;</l>
<l>Want ic hadde gedaen belof,</l>
<l>17980 Behildic inden wijch min leven,</l>
<l>Dat ic mi dan soude begeven.</l>
<l>Ende die coninc, al dedijt node,</l>
<l>Gedoget om die minne van Gode,</l>
<l>Omdat hi sach dat ict begerde soe,</l>
<l>17985 Ende liet hier rente daer toe,</l>
<l>Dat icker mochte leven bi</l>
<l>Ende die hier comen souden na mi.</l>
<l>Ende alsi wech was ic sochte dan</l>
<l>Soe dat ic vant enen goeden man,</l>
<l>17990 Die mi genas; ende ben soe gediet,</l>
<l>Dat ic te pristere was gewiet,</l>
<l>Ende hebbe hier geweest tot nu.</l>
<l>In sach noit sint man dan u,</l>
<l>Die van sinen lande was comen,</l>
<l>17995 Ende noch enen, dien willic nomen,</l>
<l>Die des conincs Bans petrijn was,</l>
<l>Ende hiet Bavijn, sijt seker das,</l>
<l>Die mi vertelde algader</l>
<l>Van uwer moder ende uwen vader,</l>
<l>18000 Ende hoe si starf in religione."</l>
<l>Si spraken lange van desen done</l>
<l>Toter nacht, ende gingen slapen bede,</l>
<l>Bohort entie hermite mede.</l>
<l>Des anderdages vor wech Bohort</l>
<l>18005 Alsi messe hadde gehort,</l>
<l>Ende gemoette in sire geverde</l>
<l>Ene joncfrouwe met enen swerten perde.</l>
<l>Hi grotese als hise sach,</l>
<l>Ende si ontboet hem goden dach.</l>
<l>18010 Si besagene wel, ende daer nare</l>
<l>Vrachde si hem wie hi ware.</l>
<l>"Ic ben," sprac hi, "van Arturs hove,</l>
<l>Ende vander tafelronden gelove:</l>
<l>Ic hete Bohort, ende ic bem</l>
<l>18015 Lanceloets neve." Si sprac tot hem:</l>
<l>"Dat gi Lanceloets neve sijt, daer of</l>
<l>Ne heeft hi gene ere, no gi lof;</l>
<l>Want gi een der bloetster riddere sijt</l>
<l>Dien ic noit sach vor desen tijt."</l>
<l>18020 "Joncfrouwe, hoe es dat?" seide hi.</l>
<l>Si seide: "Ic wille u seggen waer bi.</l>
<l>Ne lagedi niet .ij. nachte achter een</l>
<l>Tes conincs Veschers? alst wel sceen</l>
<l>Gine dorst int palais licgen niet,</l>
<l>18025 Daer die aventure in gesciet,</l>
<l>Om datter u in mochte meschien.</l>
<l>Recht blode keytijf, nu merct vandien,</l>
<l>En had u niet meerre ere gewesen</l>
<l>Te stervene daer, oft gi van desen</l>
<l>18030 Sculdech waerd te stervene tier ure,</l>
<l>Dan te kerne sonder aventure?</l>
<l>Gi wet wel in allen maniren,</l>
<l>Die aventuren moten falgiren</l>
<l>Bi goden man vander tafelronde;</l>
<l>18035 Ende vele liede nu ter stonde</l>
<l>Houden u nu over enen goden man,</l>
<l>Daer si sere sijn bedrogen an;</l>
<l>Want gi sijt so quaet heden den dach,</l>
<l>Dat geen quader wesen mach.</l>
<l>18040 Ende om dat si in allen maniren</l>
<l>Bi ridderen moten falgiren</l>
<l>Haddi bi rechte sculdech gewesen</l>
<l>U cracht te done te desen,</l>
<l>Oft si mochten falgiren bi u."</l>
<l>18045 Bohort seide: "Joncfrouwe, sonder nu</l>
<l>Hordic noit spreken teneger uren</l>
<l>Vanden palaise van aventuren.</l>
<l>Bi desen blamerdi tonrechte mi."</l>
<l>Si seide: "Gi liget qualike, bedi</l>
<l>18050 Gi hebter af gehort in vele steden;</l>
<l>Maer van groter bloetheden</l>
<l>Sone dorsti niet bliven daer.</l>
<l>Gine slacht Lancelote niet, vorwaer:</l>
<l>Al di lide weten gemeinlike,</l>
<l>18055 Dat hi es di stoutste van ertrike,</l>
<l>Ende gi di bloetste diemen weet."</l>
<l>Ende si sciet van hem gereet,</l>
<l>Ende wilde niet mer spreken na dat,</l>
<l>Hoe sere dat hijs hare bat.</l>
<l>18060 Alsi nember tale an haer vant</l>
<l>Voer hi wech, pensende te hant</l>
<l>Om di tale, die hi hadde gehort.</l>
<l>Doe pensde in hem selven Bohort,</l>
<l>Gevile hem teneger uren</l>
<l>18065 Dat hi quame bi aventuren</l>
<l>Int lant, hi souder om varen dare</l>
<l>Om te wetene wat ware.</l>
<l>Hi reet vort, alsict vernam,</l>
<l>Dat hi te Karmeloet quam,</l>
<l>18070 Daer die tornoy soude wesen.</l>
<l>Nu swiget daventure van desen,</l>
<l>Ende sal spreken van Waleweine vort,</l>
<l>Maer des sal luttel sijn: nu hort.</l>
<l>Nu gewaget daventure das,</l>
<l>18075 Alse Walewein gesceden was</l>
<l>Vanden hermite, die hem dede</l>
<l>Vanden serpente ende den lupaert mede</l>
<l>Dat betekenesse verstaen,</l>
<l>Dat hi reet al pensende saen,</l>
<l>18080 Om dat hem hadde die gode man</l>
<l>Sine doet geterminert; nochtan,</l>
<l>Om dat hi pensde in sinen gedochte</l>
<l>Dat hi niet seker weten mochte</l>
<l>Van stucken die te gescine waren,</l>
<l>18085 Liet hi dat gepens varen,</l>
<l>Ende reet vragende om niemare</l>
<l>Van Lancelote harentare.</l>
<l>Hi achterhaelde op enen dach</l>
<l>In enen bosche, daer een wech lach,</l>
<l>18090 Ene joncfrouwe, ende met hare</l>
<l>Enen riddere, ende daer nare</l>
<l>Enen sciltknecht, di met haer quam.</l>
<l>Hi grotese als hise vernam,</l>
<l>Ende si hitene wel comen wesen.</l>
<l>18095 Hi vrachde den riddere binnen desen</l>
<l>Oft hi wiste enege niemare</l>
<l>Van Lancelote, waer hi ware.</l>
<l>Die joncfrouwe seide: "Twi vrachdi</l>
<l>Om Lancelote?" Doe seide hi</l>
<l>18100 Hen die niemare, di daer of</l>
<l>Die coninginne brachte int hof.</l>
<l>"Ende om dat wi hebben vrese groet</l>
<l>Om hem, dat hi mocht sijn doet,</l>
<l>So siwi geport ut Arturs hove,</l>
<l>18105 Wi .x. ridders, bi gelove</l>
<l><edition n="122"/>Dat wine soken selen, sonder waen."</l>
<l>Doe antwerde die joncfrouwe saen:</l>
<l>"Het es heden di seste dach</l>
<l>Dat icken gesont te Corbenijc sach,</l>
<l>18110 Ende hi halp mi daer toe mede,</l>
<l>Dat ic behilt min suverhede,</l>
<l>Die mi drie ridders hadden genomen</l>
<l>En ware hi mi niet te hulpen comen."</l>
<l>Dit was die joncfrouwe, dine genas</l>
<l>18115 Vanden venine, alsict u las;</l>
<l>Ende si telde hem sonder sparen</l>
<l>Hoe die dinge gevallen waren.</l>
<l>Alse min her Walewein dat horde</l>
<l>Hi was blide om hare worde,</l>
<l>18120 Ende vergater bi sine rouwe.</l>
<l>Doe vragedi der joncfrouwen</l>
<l>Waer si vore. Si seide te dien,</l>
<l>Dat si vore den tornoi besien,</l>
<l>Die te Karmeloet sijn soude.</l>
<l>18125 Walewein pensde ende woude</l>
<l>Dat hire varen soude bi desen,</l>
<l>Dat hi pensde dat daer soude wesen</l>
<l>Lanceloet, haddire af gehort.</l>
<l>Ende hi seide toten riddere vort,</l>
<l>18130 Waer dat sake dat si wouden,</l>
<l>Hi soude hen tot daer geselscap houden.</l>
<l>Nu swiget daventure van hen liden,</l>
<l>Ende sal u van Lancelote bediden,</l>
<l>Hoe hi vander dansse te livereert was,</l>
<l>18135 Daer hi an quam alsict vore las.</l>
<l>Daventure seget als di knape sciet</l>
<l>Van Lancelote, ende hine liet</l>
<l>Inden dans, dat hi wech reet</l>
<l>Ende haesten te ridene gereet,</l>
<l>18140 Om dat hi lange hadde gemert.</l>
<l>Hi voer wech sere verert</l>
<l>Ende drove, omdat hem dochte</l>
<l>Dat Lanceloet daer wel bliven mochte</l>
<l>Dansende al sijn leven lanc.</l>
<l>18145 Dar dansede Lanceloet ende sanc</l>
<l>Alse dandre deden doe:</l>
<l>Dat duerde toter vespertijt toe;</l>
<l>Ende alsmen eten soude gaen</l>
<l>Quam ene joncfrouwe tot hem saen,</l>
<l>18150 Die hem seide: "Here, ic segt u,</l>
<l>Gi moet sitten in desen setel nu,</l>
<l>Ende wi selen setten, des geloeft,</l>
<l>Dese guldine crone op u hoeft."</l>
<l>Hi seide dat hi niet ene bone</l>
<l>18155 En micte op eten no op crone,</l>
<l>Noch dat hi gerde ander saken</l>
<l>Dan dansen ende blide te maken.</l>
<l>"Gi moet hier sitten," seide si;</l>
<l>"Wi selen weten oft wi daer bi</l>
<l>18160 Te livereert selen wesen bi u.</l>
<l>Ende te livererdi ons niet nu,</l>
<l>So blijfdi met ons nu ten tiden;</l>
<l>Ende wi moten hier ontbiden</l>
<l>Tote dattie gene hier comen sal,</l>
<l>18165 Die ons loessen sal van al</l>
<l>Der sotheit daer wi nu in sijn."</l>
<l>Hi seide: "Hets wel di wille min:</l>
<l>Ic salder op sitten dies gijt wilt also."</l>
<l>Hi ginc opten setel sitten doe,</l>
<l>18170 Ende si sette hem die crone op thoeft,</l>
<l>Ende si seide: "Here, des geloeft,</l>
<l>Dat gi seker moget wesen des,</l>
<l>Dat uwes vader crone op u hoeft es."</l>
<l>Hi sach opwerd, ende hi sach vallen</l>
<l>18175 Vanden torre neder met allen</l>
<l>Ene ymage, di gemaect was rike,</l>
<l>Rechte na eens conincs gelike,</l>
<l>Ende viel soe sere, dat si</l>
<l>Te sticken brac; ende daer bi</l>
<l>18180 Falgierde die toverie daer.</l>
<l>Si quamen alle weder daer naer</l>
<l>In haren sin, daer si vor desen</l>
<l>Lange ute hadden gewesen.</l>
<l>Alse Lanceloet ward geware das,</l>
<l>18185 Dat op sijn hoeft ene crone was,</l>
<l>Warp hise van sinen hoefde neder</l>
<l>Ende ginc vanden setele sitten weder,</l>
<l>Daer hi tien tiden niet sitten mochte,</l>
<l>Bi redenen, alse hem dochte,</l>
<l>18190 Om dat teken was van coninge.</l>
<l>Ridders ende vrouwen gemenelinge</l>
<l>Ende joncfrouwen helsdene sere,</l>
<l>Ende daden hem feeste, ende seiden: "Here,</l>
<l>Die ure dat gi hier comen sijt</l>
<l>18195 Mote sijn gebenedijt.</l>
<l>Want gi hebt ons geworpen daer mede</l>
<l>Uter meester sothede</l>
<l>Daer enege liede in quamen noit ere;</l>
<l>Ende wine waren ut comen nembermere</l>
<l>18200 En haddu God niet gesint hire."</l>
<l>Si leidene opten torre scire,</l>
<l>Daer si deden comen knapen,</l>
<l>Ende dadene haestelijc ontwapen.</l>
<l>Doe quam daer een jonc ridder vort,</l>
<l>18205 Ende sprac tot Lancelote dese wort:</l>
<l>"Ic seide dat hi in allen maniren</l>
<l>Dese toverie niet soude falgiren</l>
<l>Vor dat gi quaemt te deser stede,</l>
<l>Ende hets wel geproefde dinc mede,</l>
<l>18210 Dat gi een di beste riddere sijt</l>
<l>Die nu in die werelt es te derre tijt,</l>
<l>Ende die alre scoenste man;</l>
<l>Ende u sijn sculdech te minnen vort an</l>
<l>Die gene die hier binnen sijn, here;</l>
<l>18215 Want sine waren nembermere</l>
<l>Te liverert sonder bi u."</l>
<l>Lanceloet sprac: "Here, segt mi nu</l>
<l>Waerbi dese aventure gevel;</l>
<l>Want alle die gene, weetmen wel,</l>
<l>18220 Die in desen dans quamen, dat si</l>
<l>Haren sin verloren daer bi</l>
<l>Ende al hare bedachtecheden,</l>
<l>Ende van hen[en] niet mochte sceden."</l>
<l>"Here, dat sal ic u seggen wel,"</l>
<l>18225 Sprac die gode man: "het gevel</l>
<l>Alse die coninc Artur dede feeste</l>
<l>Van sinen huwelike, dattie meeste</l>
<l>Van sinen lande ende sine barone</l>
<l>Quamen om hem manscap te done;</l>
<l>18230 Ende na dattie bruilocht was leden</l>
<l>U vader quam dor dit foreest gereden.</l>
<l>Daer vant hi .vi. joncfrouwen doe,</l>
<l>Die dancsten ende songen toe</l>
<l>Vander coninginne Jeneveren neuwen sanc,</l>
<l>18235 Die neuwe gemaect was onlanc.</l>
<l>In die middelt van den dansse stont</l>
<l>Een setel, daer op sat tier stont</l>
<l>Die scoenste joncfrouwe bi gelike,</l>
<l>Die mochte sijn in ertrike:</l>
<l>18240 Conincs dochter soe was si,</l>
<l>Ende coninginne daer bi.</l>
<l>Die coninc Ban was doe een out man:</l>
<l>In sijn geselscap was nochtan</l>
<l>En geen so heblijc ridder als hi;</l>
<l>18245 Ende hi bleef houdende daer bi,</l>
<l>Ende besach den dans tien tiden.</l>
<l>Ende daer hilt bi sire siden</l>
<l>Een sijn neve, en clerc wel geraect,</l>
<l>Ende van leden wel gemaect,</l>
<l>18250 Wel hebbende ende edel man,</l>
<l>Ende wel singende; nochtan</l>
<l>En haddi noit gemint bi minnen,</l>
<l>Ende was man die in allen sinnen</l>
<l>Meest conste nigromantien</l>
<l>18255 Ende alle manire van toverien.</l>
<l><edition n="123"/>Die coninc besach die joncfrouwen wel,</l>
<l>Die daer dansten ende maecten spel.</l>
<l>Die clerc was een jonc man,</l>
<l>Ende sach sere der joncfrouwen an,</l>
<l>18260 Die opten setel sat, ende hem dochte,</l>
<l>Dat hi sijn geluc wel prisen mochte,</l>
<l>Die joie mochte hebben met hare;</l>
<l>Ende hi seide vord daer nare,</l>
<l>Hine gecrege joie nembermere,</l>
<l>18265 Hine hadde hare minne ere;</l>
<l>Maer hine wiste wie oft hoe</l>
<l>Hire wel mochte comen toe.</l>
<l>Alse die coninc lange hadde gesien</l>
<l>Genen dans, hi seide nadien:</l>
<l>18270 "Het stonde wel, bi mire trouwe,</l>
<l>In desen dans, dat elke joncfrouwe</l>
<l>Enen riddere hadde an die hant."</l>
<l>Ende hi dede beten te hant</l>
<l>Ses ridders vanden sinen ter stede,</l>
<l>18275 Ende deetse anden dans gaen mede.</l>
<l>Dus hadde elke joncfrouwe daer</l>
<l>Enen riddere al oppenbaer.</l>
<l>Ende als die joncfrouwe die inden setel sat</l>
<l>Dat geselscap sach, si seide nadat,</l>
<l>18280 Datter goder tijt geboren ware</l>
<l>Die altoes hebben mochte daer nare</l>
<l>Alsulc geselscap, dans ende spel.</l>
<l>Di clerc verstont haer tale wel,</l>
<l>Ende seide: "Wildi, joncfrouwe,</l>
<l>18285 Gi selet al hebben, bi mire trouwe,</l>
<l>Enen scoenren dans dan dese es,</l>
<l>In sulker maniren, des sijt gewes,</l>
<l>Dattie dans soude tallen uren</l>
<l>Alst scone weder ware geduren,</l>
<l>18290 Somer ende winter daer bi."</l>
<l>"En trouwen, dat woudic," seitsi,</l>
<l>"Ende ic soude doen dat willen soude</l>
<l>Die gene, dire toe hulpen woude,</l>
<l>Bedie mi donct dat gelijc desen</l>
<l>18295 En mochte en gene dinc wesen."</l>
<l>Hi seide: "Wildi geloven dat gi</l>
<l>El niemane minnen sult dan mi</l>
<l>Binnen minen live, lude oft stille,</l>
<l>Ic sal hier af doen uwen wille.</l>
<l>18300 Ic sal u seggen hoet sal sijn nu:</l>
<l>Die gene die gi hier siet, seggic u,</l>
<l>Salic doen dansen als gi siet</l>
<l>Al haer leven, ende selen niet</l>
<l>Modere werden van dansene embertoe;</l>
<l>18305 Ende si selen dansen alsoe</l>
<l>Den winter ende den somer al,</l>
<l>Alst scone weder wesen sal.</l>
<l>Ende en sal hen in haren moet</l>
<l>Niet meer vernoien dant nu doet;</l>
<l>18310 Ende alle die comen selen daer binnen,</l>
<l>Opdat si gemint hebben of minnen,</l>
<l>Selen met hen bliven also scire,</l>
<l>Ende dansen in sulker manire,</l>
<l>Ende niet pensen om ander saken</l>
<l>18315 Dan om dansen ende feeste maken;</l>
<l>Ende dit sal geduren, sonder sage,</l>
<l>Toten avonde alle dage,</l>
<l>Ende dan selen si in genen torre gaen</l>
<l>Om eten ende om resten, sonder waen,</l>
<l>18320 Ende licgen alle nachte daer binnen;</l>
<l>Maer en gene liede, sonder di minnen</l>
<l>Oft gemint hebben ongelogen,</l>
<l>Selen niet met hen bliven mogen;</l>
<l>Want onder liede die joie driven</l>
<l>18325 En mogen gene liede bliven,</l>
<l>Sine hebben joie; ende nieman mach</l>
<l>Grote joie hebben heden den dach,</l>
<l>Hine hebbe gemint of hine minne.</l>
<l>Ende den dans, daer si sijn inne,</l>
<l>18330 Sal geduren tonsen liven,</l>
<l>Ende sal niet faelgiren no bliven</l>
<l>Vor die tijt datter toe comen sal</l>
<l>Die beste riddere vander werelt al,</l>
<l>Ende die scoenste: tot dien dage</l>
<l>18335 Sal die dans falgiren sonder sage</l>
<l>In sulker maniren dat hi begint;</l>
<l>Bedie ic wille dat gijt kint,</l>
<l>Die dans sal beginnen bi u,</l>
<l>Die de scoenste joncfrouwe sijt nu</l>
<l>18340 Van ertrike, dat donket mi;</l>
<l>Ende hi sal falgiren daer bi,</l>
<l>Alse die scoenste riddere vander werelt al</l>
<l>Hier binnen sal comen; ende hi sal</l>
<l>Aldus bi scoenheit begin ontfaen,</l>
<l>18345 Ende bi scoenheit sal hi te gaen."</l>
<l>Alse die joncfrouwe dat verstont</l>
<l>Si hilt vor logene tier stont,</l>
<l>Ende waende in allen maniren</l>
<l>Dat hi daer af soude falgiren;</l>
<l>18350 Ende geloefde hem omt gone</l>
<l>Algader sinen wille te doene.</l>
<l>Hi berecte die ridders saen,</l>
<l>Die anden dans waren gegaen,</l>
<l>Bi sire toverien alsoe,</l>
<l>18355 Dat si danen niet wouden sceden doe;</l>
<l>Entie joncfrouwen, sekerlike,</l>
<l>Berecti dies gelike.</l>
<l>Als die coninc Ban werd geware das,</l>
<l>Dat hen dansen soe in ernst was,</l>
<l>18360 Hi seide dat hi, alse hem dochte,</l>
<l>Sijn crone bat niet bestaden mochte</l>
<l>Dan te gevene doe, sekerlike,</l>
<l>Den besten ridder van ertrike;</l>
<l>Ende lietse hier tsinen behoef alsoe.</l>
<l>18365 Die coninc Ban voer wech doe,</l>
<l>Ende die clerc bleef metter joncfrouwen</l>
<l>Blide ende ontladen van allen rouwen,</l>
<l>Ende hadde al sinen wille daer of,</l>
<l>Alsi hem hadde gedaen gelof.</l>
<l>18370 Die vanden lande quamen besien</l>
<l>Dit wonder, alsi horden van dien:</l>
<l>Doe quamen sulke vanden lieden,</l>
<l>Die van henen nine scieden,</l>
<l>Soe dat icker op enen dach</l>
<l>18375 Wel hondert ende viftech sach.</l>
<l>Die dans gedurde daer naer</l>
<l>In deser maniren wel .xiiij. jaer,</l>
<l>So datter joncfrouwen vernoide dat;</l>
<l>Ende si haren live bat,</l>
<l>18380 Dat hi die toverie brake.</l>
<l>Hi sprac: "In mach in gere sake</l>
<l>Vor die tijt comt, dire geset es toe."</l>
<l>"Ic bidde u dan," seit si doe,</l>
<l>"Dat gi ons maect enich ander spel,</l>
<l>18385 Daer wi ons mogen alsoe wel</l>
<l>Alse met dansene mergen mettien,</l>
<l>Ende sulc, dat alle diet sien</l>
<l>Te wondere daer op mogen scouwen."</l>
<l>Hi gaf antwerde der joncfrouwen:</l>
<l>18390 Na dien dat sijs bat, hi sout doen wel.</l>
<l>Doe maecti een rike scaec spel,</l>
<l>Van goude, van selvere gemaect,</l>
<l>Dat noit minsce soe wel geraect</l>
<l>En maecte van enegen stene,</l>
<l>18395 Datmen scaecbert hier int gemene,</l>
<l>Dat wel dusent marct was werd.</l>
<l>Ende als hi van beiden was bewerd</l>
<l>Hi bracht der joncfrouwen na dien,</l>
<l>Ende bat dat sijt soude besien.</l>
<l>18400 Ende si waren alsoe geset,</l>
<l>Alsmen daer soude spelen met.</l>
<l>Ende seide hare dat si name</l>
<l>Die side, di haer best bequame;</l>
<l>Want si moester spelen mede.</l>
<l>18405 Die joncfrouwe seide tier stede:</l>
<l><edition n="124"/>"Jegen wien daer spelen nu?</l>
<l>En sal niet wesen jegen u;</l>
<l>Want gine connes niet jegen mi."</l>
<l>"Speelt beste dat gi cont," sprac hi,</l>
<l>18410 "Want gine sult dit spel</l>
<l>Nembermeer connen spelen soe wel,</l>
<l>Gine sult inden hoec sijn gemat."</l>
<l>Tirst datsi verstont dat,</l>
<l>Si trac ene vinde vort alse houde</l>
<l>18415 Om te wetene wat wesen soude.</l>
<l><scribe id="C"/>Dar spranc ene vinde vor thant,</l>
<l>Datter nieman toe ne dede hant;</l>
<l>Ende alsi des wart geware,</l>
<l>Dat tspel spelde jegen hare</l>
<l>18420 Sonder ander helpe, si pijnde sere</l>
<l>Subtilike te speelne vort mere,</l>
<l>Alse die gerne weten woude</l>
<l>Wat inden daer af comen soude,</l>
<l>Want si conste alsoe vele</l>
<l>18425 Ende meer dan ieman vandien spele;</l>
<l>Mar sine conste soe wel niet dat,</l>
<l>Sine was in dien hoec gemat.</l>
<l>Ende alsijt hadde besien wel,</l>
<l>Si seide dat wel gemaect was tspel;</l>
<l>18430 Ende si vragede oft alle</l>
<l>Dire comen souden bi gevalle</l>
<l>Derre gelijch gemat souden wesen.</l>
<l>Die clerc antwerde te desen:</l>
<l>"Neent niet, bedie hir comen sal</l>
<l>18435 Een riddere gratieus boven al,</l>
<l>Ende begeert ende gemint, die soe vele</l>
<l>Connen sal van scaecspele</l>
<l>Ende van andren spele, dat sine gelike</l>
<l>Niet en sal sijn in eertrike</l>
<l>18440 Van subtijlheden; ende bi desen</l>
<l>Sal dit spel ende ander gemat wesen</l>
<l>Dire mede spelen gemene,</l>
<l>Sonder die riddere allene;</l>
<l>Ende die macht van desen sal</l>
<l>18445 Geduren des ridders leven al,</l>
<l>Ende te sire doet, in alre manieren,</l>
<l>Salt bi hem selven falgieren."</l>
<l>Aldus brochte die clerc dien dans vort,</l>
<l>Alse gi hebt gesien ende gehort,</l>
<l>18450 Ende hi sal bider comste van u</l>
<l>Inde nemen, des hopic nu.</l>
<l>Ende alse si hare lange ende vele</l>
<l>Gemercht hadde mettien scaecspele</l>
<l>Starft si ende die clerc mede,</l>
<l>18455 Ende dandre bleven teser stede,</l>
<l>Darsi nembermeer ute waren comen,</l>
<l>Mar dat gi hen quaemt hir te vromen,</l>
<l>Darsi sijn verloest mede</l>
<l>Van harre groter sothede.</l>
<l>18460 Ende ne haddi niet meer goets gedaen</l>
<l>Binnen uwen liven, sonder waen,</l>
<l>Soe soude u in alre wisen</l>
<l>Bi rechte aldie werelt prisen,</l>
<l>Bi dire eren, die wi u sien gescien."</l>
<l>18465 Lanceloet seide: "Nu motic sien</l>
<l>Die aventure vanden scaecspele,</l>
<l>Dar gi af sprect soe vele."</l>
<l>Men bracht hem, ende hi besacht wel,</l>
<l>Dat scakier ende dat scaecspel,</l>
<l>18470 Bedie si waren sere rike</l>
<l>Ende gewracht subtillike;</l>
<l>Ende hi sette te poente bede</l>
<l>Die guldine ende die selverine mede,</l>
<l>Alsi te rechte souden wesen;</l>
<l>18475 Ende hi trac vorwart na desen</l>
<l>Int begin die selverine vinne,</l>
<l>Die bider coninginnen stont, met sinne.</l>
<l>Ende alsi getrect hadde alsoe,</l>
<l>Die vinde an dander side quam vort doe;</l>
<l>18480 Ende te met dat hi vort trac sijn spel,</l>
<l>Sach hi dander spel spelen alsoe wel.</l>
<l>Alsi hadde gespeelt met vinnen</l>
<l>Ginc hi met ridders beginnen</l>
<l>Sijn spel ende rocken toe,</l>
<l>18485 Ende speelde soe lange doe,</l>
<l>Dat hi met ere vinden tien tide</l>
<l>Dat spel matte in dander side.</l>
<l>Die gene die dat hadden gesien</l>
<l>Hadden groet wonder van dien,</l>
<l>18490 Ende seiden: "met rechte es uwe dat spel,</l>
<l>Want gi hebbet gewonnen wel,</l>
<l>Ende wet wel waerlike dat,</l>
<l>Nadien dat gi niet en sint mat</l>
<l>Met wapinen [mere] dan mettien scake,</l>
<l>18495 Dat es u ene sekere sake."</l>
<l>Hi antwerde dat hi das</l>
<l>Utermaten blide doe was.</l>
<l>Doe begonste minste ende meeste</l>
<l>Dar binnen spelen ende maken feeste,</l>
<l>18500 Dat si bi Lancelote doe</l>
<l>Waren delivereert alsoe.</l>
<l>Dien nacht was hi wel ontfaen;</l>
<l>Sander dages alsi op was gestaen</l>
<l>Ende gewapent, doe bat hi des</l>
<l>18505 Enen riddere vanden lande van Logres</l>
<l>Ombe ene boetscap te done,</l>
<l>Dies herde blide was die gone.</l>
<l>Hi bat hem dat bi soude varen</l>
<l>Te Cramelot al sonder sparen,</l>
<l>18510 Ende hi den coninc ende die coninginne</l>
<l>Van sinen talven grote met sinne,</l>
<l>"Ende der coninginnen seggen dar nare</l>
<l>Datic dat scaecspel sinde hare.</l>
<l>Ende teelt hare dat ict wan,</l>
<l>18515 Entie maniere dire leget an."</l>
<l>Hi seide dat hijt gerne doen soude.</l>
<l>Ende hi porde alsoe houde,</l>
<l>Ende reet soe verre, dat hi quam</l>
<l>Te Karmeloet, dar hi vernam</l>
<l>18520 Die loetsen gerecht tier wile,</l>
<l>Die waren lanc ene halve mile,</l>
<l>Dar die tornoy soude wesen.</l>
<l>Hi vor in die stat na desen,</l>
<l>Ende vant den coninc te rade</l>
<l>18525 Wat men best mettien tornoie dade,</l>
<l>Dar alle die hoge liden gemeinlike</l>
<l>Selen comen van ertrike.</l>
<l>Die coninginne sat bi siere side</l>
<l>Rikelike gepareert tien tide.</l>
<l>18530 Die riddere groette tien beginne</l>
<l>Den coninc entie coninginne</l>
<l>Van Lanceloets halven. Mettien worde</l>
<l>Sprac op die coninc alse hijt horde,</l>
<l>Ende helsdene sonder sparen,</l>
<l>18535 Soe blide was hi vander niemaren.</l>
<l>Ende vragede hoet met Lancelote stoet.</l>
<l>Hi seide: "Ic hope dat hi wel doet,</l>
<l>Want hets leden onlange stont</l>
<l>Dat icken sach gans ende gesont."</l>
<l>18540 Doe brachti vort dat scaecspel</l>
<l>In een ziden forel berecht wel,</l>
<l>Ende hi seide: "Vrowe, mijn here</l>
<l>Lanceloet hi groet u sere,</l>
<l>Ende sint u dit scaec bi mi</l>
<l>18545 Op selke vorwarde, dat gi</l>
<l>Noit en sacht des gelike,</l>
<l>Gi mocht wel gesien hebben also rike."</l>
<l>Die coninginne was sere blide,</l>
<l>Ende dede vort bringen tien tide</l>
<l>18550 Dat scaecspel, datsi woude besien.</l>
<l>Die coninc sater toe mettien,</l>
<l>Entie baroene alsoe wel,</l>
<l>Ombe te besiene dat scaecspel.</l>
<l>Doe seiden si gemeinlike</l>
<l>18555 Sine sagen noit geen soe rike.</l>
<l><edition n="125"/>Die riddere sette dat spel na desen</l>
<l>Alst bi rechte soude wesen,</l>
<l>Alse oft menre mede spelen woude.</l>
<l>Hi sprac ten coninc alsoe houde:</l>
<l>18560 "Here, kiest hir binnen wijf oft man,</l>
<l>Die gi wilt, die best spelen can.</l>
<l>Hi sal in den hoec wesen</l>
<l>Gemat, sijt seker van desen."</l>
<l>"Ic sal selve spelen," sprac die coninc.</l>
<l>18565 Alse die baroene horden die dinc</l>
<l>Si seiden: "Gine selt, here;</l>
<l>Laet mire vrouwen spelen ere,</l>
<l>Dire meer af can, dat wi wel kinnen,</l>
<l>Dan alle die sijn hir binnen."</l>
<l>18570 Die coninc dede die coninginne</l>
<l>Spelen, die met al haren sinne</l>
<l>Hare sette te speelne wel.</l>
<l>Ende alsi sagen dat scaecspel</l>
<l>Jegen die coninginne spelen alsoe</l>
<l>18575 Bi hem selven, hen wonders doe.</l>
<l>Si hildent over toverneye saen,</l>
<l>Ende alsoe waest, sonder waen.</l>
<l>Die coninginne pijnde sere</l>
<l>Ombe wel te speelne in allen kere,</l>
<l>18580 Want vele hoger lude sach opt spel;</l>
<l>Mar sine const gespelen niet soe wel,</l>
<l>Sine was in dende inden hoec mat.</l>
<l>Si logen in die zale om dat:</l>
<l>Die coninc sceernde oec op hare.</l>
<l>18585 Si vragede den riddere dar nare</l>
<l>Oft Lanceloet lettel ofte vele</l>
<l>Gespelt hadde mettien spele.</l>
<l>Hi antwerde: "Jahi, vrouwe."</l>
<l>"Nu segt mi bi uwer trouwe,</l>
<l>18590 Was hi gemat?" "Neen hi, dat wet wel,"</l>
<l>Sprac die riddere, "want hi wan tspel."</l>
<l>"Wat soudic seggen," sprac die coninc,</l>
<l>"Van Lancelote? In alre dinc</l>
<l>Men vint in al eertrike</l>
<l>18595 Van prouechen sijn gelike:</l>
<l>Van ridderscape noch van scoenheden</l>
<l>Nes sijns gelike in gere steden."</l>
<l>Die coninc seide: "Bi mire trouwe,</l>
<l>Lanceloet heeft u, vrouwe,</l>
<l>18600 Ene scone gichte gegeven nu:</l>
<l>Danckes hem, dat radic u;</l>
<l>Want noit riddere ere vrouwen ne gaf</l>
<l>Scoenre gichte, sijt seker dar af."</l>
<l>Die coninc dede geven daer naer</l>
<l>18605 Den riddere, die dat present brachte daer,</l>
<l>Goede wapine ende een goet part,</l>
<l>Ende ander dinc, dat vele goeds was wart.</l>
<l>Die coninginne in dander side,</l>
<l>Die vanden presente was blide,</l>
<l>18610 Dedem soe vele geven,</l>
<l>Dat hijs te bat hadde al sijn leven;</l>
<l>Ende si bleven dar na desen</l>
<l>Tote dat die tornoy soude wesen.</l>
<l>Lanceloet, die hadde verloest doe</l>
<l>18615 Die gene die dansten embertoe,</l>
<l>Sinde enen bode also houden.</l>
<l>Datmen die lettren af doen soude,</l>
<l>Die opten steen waren gescreven;</l>
<l>Want davonturen waren bleven</l>
<l>18620 Dar si ombe dar gescreven stonden.</l>
<l>Ende men doetse af tien stonden,</l>
<l>Ende mijn here Lanceloet sciet thant</l>
<l>Vandaer hi den dans vant,</l>
<l>Ende reet soe verre, dat hi vernam</l>
<l>18625 Enen riddere, die in sijn gemoet quam.</l>
<l>Lanceloet groettene alse hine siet,</l>
<l>Mar die ander en antwerden niet,</l>
<l>Sonder dat hi seide: "Wie sidi?"</l>
<l>"Ic bem van Arturs hove," seide hi,</l>
<l>18630 "Ende hete Lanceloet." Doe seide</l>
<l>Dander: "Bi rechter waerheide,</l>
<l>Gi sijt hir qualike comen nu.</l>
<l>Gi selt eer avont sterven, seggic u."</l>
<l>Hi keerde weder al dat hi quam,</l>
<l>18635 Dreigende Lancelote sere gram.</l>
<l>Alsene die gene dreigede soe sere,</l>
<l>Lancelote, je lanc soe mere,</l>
<l>Sprac Lanceloet: "Gi selet becopen</l>
<l>Vore," ende liet na hem lopen.</l>
<l>18640 Ende alse die gene sach comen alsoe</l>
<l>Lancelote op hem, hi vloe,</l>
<l>Alse die sijns niet en dorste ontbiden.</l>
<l>Lanceloet en consten niet achterriden,</l>
<l>Ende hi liet dat jagen staen.</l>
<l>18645 Hi quam in een broec gereden saen,</l>
<l>Dat onder enen starken tor lach.</l>
<l>Dar hi ridders al gewapent sach</l>
<l>Met gelavien ende met scilden,</l>
<l>Die alle tenen ringe hilden.</l>
<l>18650 Hi hadde wonder wat wesen mochte,</l>
<l>Mar hi pensede in sijn gedochte,</l>
<l>Dat om hem niet en ware.</l>
<l>Hi reet dar wert dar nare.</l>
<l>Ende alse hi bi hen lieden quam</l>
<l>18655 Riepen si: "Gi sijt doet," sere gram,</l>
<l>Ende lieten lopen te hem wert.</l>
<l>Alse hijt sach hine was niet ververt,</l>
<l>Alse di niet besach in sijn gedochte</l>
<l>Vandien dat hem toecomen mochte.</l>
<l>18660 Hi rechtem jegen dien metter vaert</l>
<l>Die vore quam te hem waert,</l>
<l>Dien hi dor den lichame stac,</l>
<l>Soe dat hem sine glavie brac.</l>
<l>Ende wel si .x. quamen op hem slaen,</l>
<l>18665 Die hem sijn part doet slogen saen.</l>
<l>Hi viel ter neder onversien,</l>
<l>Alse die hem niet en wachte van dien.</l>
<l>Datmen hem doet sloech sijn pert.</l>
<l>Hi spranc op ende trac sijn swert,</l>
<l>18670 Ende sloech omtrent hem, sere gram.</l>
<l>Op al dat hem te gemoete quam.</l>
<l>Hi sloech ridders ende pert te doet,</l>
<l>Ende hi dede were so groet,</l>
<l>Dat sijs alle hadden groet wonder,</l>
<l>18675 Die sine daet sagen besonder.</l>
<l>Ende hi werde hem soe stoutelike,</l>
<l>Dat geen man mochte doen des gelike.</l>
<l>Si lagen hem ane sere;</l>
<l>Mar hi was van soe stouter were,</l>
<l>18680 Dattie stoutste entie vorste</l>
<l>Hem qualike genaken dorste;</l>
<l>Nochtan gaven si hem tien stonden</l>
<l>Soe vele grote ende cleine wonden,</l>
<l>Dat hi vele verloes van sinen bloede.</l>
<l>18685 Nochtan en was hi mat no moede,</l>
<l>Mar hi sloech grote slage doe</l>
<l>Achter ende vore embertoe,</l>
<l>Ende werdem soe wel besonder,</l>
<l>Dat sijs alle hadden wonder;</l>
<l>18690 Ende het was oec leet hen somen</l>
<l>Dat si op hem waren comen</l>
<l>Ende dat sine asselgierden dan,</l>
<l>Ombe dat hi hen dochte soe goet man.</l>
<l>Mettien quam an hem gevallen</l>
<l>18695 Een die starcste van hen allen.</l>
<l>Si toegen elc andren wech ende weder,</l>
<l>Soe datsi beide vielen ter neder,</l>
<l>Entie ridder viel onder doe.</l>
<l>Mettien liepen sire alle toe,</l>
<l>18700 Ende namen Lancelote te hant</l>
<l>Met crachte sijn swert uter hant,</l>
<l>Ende togen hem den helm af mede,</l>
<l>Ende ontwapendene ter stede.</l>
<l>Hine micter niet op, hi seide.</l>
<l>18705 Si slogene sere sonder beide</l>
<l><edition n="126"/>Met swerden, dat hem dbloet ute spranc</l>
<l>In .vij. steden eer iet lanc.</l>
<l>Mettien die grote riddere op hem quam,</l>
<l>Dar ic eer af seide, al gram,</l>
<l>18710 Met gerichten swerde, des geloeft,</l>
<l>Oft hi hem af soude slaen dat hoeft.</l>
<l>Lanceloet en verpordem niet een haer</l>
<l>Al sach hi tswert op hem getrect dar.</l>
<l>Ende maecte gelike ofte hi van desen</l>
<l>18715 Niet en ware in vresen.</l>
<l>Ende alse die gene wert geware</l>
<l>Lanceloets maniere, sprac hi daer nare:</l>
<l>"Ay dief, hets war, dincke mi,</l>
<l>Dat elc minsce seget van di;</l>
<l>18720 Men seegt dattu best gewarlike</l>
<l>[Die stoutste ridder van ertrike:]</l>
<l>Ic sie wel dat es waer;</l>
<l>Ic en vinde in di en genen vaer</l>
<l>Ombe en gene dinc die di overgaet.</l>
<l>18725 Al ne meindic di en geen quaet,</l>
<l>Soe scienstu seker genoech wesen</l>
<l>Daer een ander sterven soude van vresen;</l>
<l>Mar dit en mach di helpen niet,</l>
<l>Du moets sterven, wats gesciet,</l>
<l>18730 Eer du comst ute mire vancnesse.</l>
<l>Ic ne sal met swerde no met messe</l>
<l>Di niet doeden; du salt sterven nochtan</l>
<l>Alsoe scandelike doet alse starf noit man."</l>
<l>Hi dedene oncleden saen</l>
<l>18735 Ende naect in sine broec staen,</l>
<l>Ende dedene met gecnoepten riemen</l>
<l>.iiij. serianten geselen sniemen,</l>
<l>Die tvleesch scorden te meneger stede,</l>
<l>Dat dbloet liep onder sine lede.</l>
<l>18740 Hine sprac noch gelike ne dede</l>
<l>Dat hi iet gequetst was dar mede.</l>
<l>Alsine hadden gegeselt soe,</l>
<l>Dat bloet liep ter erden toe,</l>
<l>Ende si moede van slane waren</l>
<l>18745 Dedene die here sonder sparen</l>
<l>In enen diepen put neder laten,</l>
<l>Die eiselijc was utermaten,</l>
<l>Die vuil was van slangen ende van wormen,</l>
<l>Die dat water soe deden verstormen,</l>
<l>18750 Dat gevenijnt was, sonder waen.</l>
<l>Alse hi inden put was gedaen</l>
<l>Hi gevoelde tcoude water eer iet lanc,</l>
<l>Dat vanden venine van wormen stanc;</l>
<l>Ende die slangen daden hem dere,</l>
<l>18755 Ende tcoude water mesquam hem sere,</l>
<l>Die van pinen hadde herde heet,</l>
<l>Soe dat hi in onmacht viel gereet.</l>
<l>Si liepen an hem op ende neder</l>
<l>Sine been biten wech ende weder,</l>
<l>18760 Ende pijndene herde onsochte.</l>
<l>Hi werdem soe hi best mochte,</l>
<l>Ende nam die slangen met bloten handen,</l>
<l>Ende trac hen thoft af thanden,</l>
<l>Ende doetdese die hi mochte gewinnen.</l>
<l>18765 Hi wert soe gevenijnt dar binnen,</l>
<l>Dat hi thant waent gebreken</l>
<l>Sonder enege biechte spreken;</l>
<l>Want alse hi sine bene hief</l>
<l>Uten watre hi besief</l>
<l>18770 Datsi geswollen waren, sonder waen.</l>
<l>Alser dat venijnt in was gegaen</l>
<l>Hi begonste clagen met drover herte</l>
<l>Sijn ongeval ende sine smerte:</l>
<l>"Hoe hebbic verdient, van hemelrike</l>
<l>18775 Here, te stervene dus dorpelike?</l>
<l>Alsic sterven moet, sonder waen,</l>
<l>Mi en sal niman in staden staen,</l>
<l>Want mi hir nieman vinden en sal.</l>
<l>Dus groet es mijn ongeval,</l>
<l>18780 Dat ic hir sal moten bederven</l>
<l>Ende alse .i. ongevallech man sterven.</l>
<l>Ay gebenedide God, here,</l>
<l>Hoe gedogedi dat ic noit ere</l>
<l>Soude werden hier te voren</l>
<l>18785 Van soe goeder vrouwen geboren</l>
<l>Alse die coninginne van Benoyke,</l>
<l>Om te stervene soe onwerdelike</l>
<l>Ende soe quader doet daer an,</l>
<l>Dat noit minsche selke ne gewan;</l>
<l>18790 Want andre liede, cleine ende groet,</l>
<l>Keren ter erden in harre doet,</l>
<l>Ende men graefse ter erden dan,</l>
<l>Mar ic ben soe ongevallech man,</l>
<l>Dat die erde, die alsmen seegt,</l>
<l>18795 Al die liede tontfane pleegt,</l>
<l>Minen corne heeft soe ontwert,</l>
<l>Dat sise niet tontfane begeert,</l>
<l>Mar si geeftse den vulen slangen,</l>
<l>Die mijn vlesch hebben bevangen</l>
<l>18800 Hen te peysterne daer mede.</l>
<l>Ay God vol alre genadechede,</l>
<l>Wat sal verliesen nu ter stonde</l>
<l>Ane mine doet die tafelronde.</l>
<l>Ay soete lieve neve Behort,</l>
<l>18805 Die soe scone wart comen vort,</l>
<l>Die begonnen hebt soe hogelike</l>
<l>U ridderscap, dat des gelike</l>
<l>Noit man begonste van uwer ouden,</l>
<l>Haddu God mi behouden</l>
<l>18810 Ic haddu gedaen setten te lone</l>
<l>Op uw hoeft ene guldine crone,</l>
<l>Bedi mi was ombe u mere</l>
<l>Dan om mi selven terre ere.</l>
<l>Ende gi, vrouwe, live coninginne</l>
<l>18815 Die mi hadt bi fijnre minnen</l>
<l>Inbracht ter groter hoecheden,</l>
<l>Daric in was tallen steden,</l>
<l>Daric bi dede ende hebbe gedaen</l>
<l>Die grote bederven, sonder waen,</l>
<l>18820 Dar al die werelt af spreect nu;</l>
<l>Ic en weet wat seggen van u,</l>
<l>Sonder dat u God, vrowe soete,</l>
<l>In dat geluc houden moete,</l>
<l>Dar hi u in heeft geset nu ter tijt,</l>
<l>18825 Ende in die grote macht daer gi in sijt.</l>
<l>God mote geven, onse here,</l>
<l>Soete vrouwe, dat gi nembermere,</l>
<l>Alsoe lange alse gi leeft,</l>
<l>Noch minsche die mi gekint heeft,</l>
<l>18830 Van deser dorper doet weten mote;</l>
<l>Want mine ziele, vrowe zoete,</l>
<l>Soude tallen tiden bi desen</l>
<l>Vorwert meer te drover wesen."</l>
<l>Lanceloet clagede aldus al</l>
<l>18835 Toter nacht sijn ongeval.</l>
<l>Hi sat op enen steen tier ure,</l>
<l>Ende begonste sculden die aventure.</l>
<l>"Ay vrouwe aventure," seit hi,</l>
<l>"Hoe valsch ende hoe wandel sidi,</l>
<l>18840 Ende verradre ende ongetrouwe.</l>
<l>Gi hadt mi verhaven vor desen rowe</l>
<l>Boven alle manne van scoenheden,</l>
<l>Ende van pruechen, ende van seden</l>
<l>Ende van manieren, darmen ombe man</l>
<l>18845 Sculdech es te leggene prijs an.</l>
<l>Nu hebdi mi genedert so sere,</l>
<l>Dat mi niet mach gescien die ere</l>
<l>Dat ic op die erde sterven moet</l>
<l>Alse ene stomme beeste doet;</l>
<l>18850 Mar gi doet mi bederven</l>
<l>In enen vulen putte, ende sterven."</l>
<l>Binnen dien dat hi dreef dit mesbaer</l>
<l>Quam ene joncfrouwe gegaen daer,</l>
<l>Ende seide: "Here riddere, here,</l>
<l>18855 Die onse lieden haten soe sere,</l>
<l><edition n="127"/>Wie sidi?" Hi sach opwert mettien,</l>
<l>Mar hine mochtse niet gesien.</l>
<l>Hi antworde: "Mijn name es</l>
<l>Die ongevallege ridder, des sijt gewes,</l>
<l>18860 Die de beste riddere vanden andren al</l>
<l>Plach te sine vor dit ongeval."</l>
<l>Alsi sine tale horde</l>
<l>Hare ontfarmde der worde,</l>
<l>Ende bat, oft hem ware bequamen,</l>
<l>18865 Dat hi hare seide sine name.</l>
<l>Hi seide hare dat hi Lanceloet van Lac hiet.</l>
<l>Si antworde: "Wats gesciet,</l>
<l>Was u vader die coninc Ban,</l>
<l>Gine selter niet bliven dan."</l>
<l>18870 Hi seide: "Hi waest gewaerlike."</l>
<l>Si sprac: "Gi selt ute dan haestelike."</l>
<l>Si ginc en wech, ende quam weder</l>
<l>Ende liet hem ene corde neder</l>
<l>Inden put, daer hi was, te handen.</l>
<l>18875 Alse hise hadde inden handen</l>
<l>Si seide: "Here hoe salic u</l>
<l>Uten putte getrecken nu?"</l>
<l>"Bint die corde ane ene eyke daer,</l>
<l>Ic sal daer bi op comen dar naer."</l>
<l>18880 Si deet, ende hi quam op tier stont</l>
<l>Al ongequest meer ende ongewont.</l>
<l>Hi dancte der joncfrouwen sere,</l>
<l>Die hem hadde gedaen die ere;</l>
<l>Ende hare ontfarmde sere das,</l>
<l>18885 Dat hi in sine broec naect was.</l>
<l>Si hietene onder die bome gaen staen,</l>
<l>Si soude wedercomen saen.</l>
<l>Si ginc van hem tier ure,</l>
<l>Ende si loech na hare die dure.</l>
<l>18890 Datsi dede sach .i. knape algader,</l>
<l>Dijt ginc seggen haren vader.</l>
<l>Hi seide: "Ic weet dat wel, here,</l>
<l>Dat gi Lancelote haet sere</l>
<l>Ombe uwes oems doet, shertogen Cales;</l>
<l>18895 Ende gi waent dat hi in steden es</l>
<l>Dar hi niet ute sal moegen ontgaen."</l>
<l>Hi seide: "Du segt waer, sonder waen."</l>
<l>Die ander seide: "Hi es ute nu</l>
<l>Bi uwer dochter helpe, seggic u."</l>
<l>18900 Die here riep .iiij. ridders doe,</l>
<l>Dar hi meest trowen hadde toe.</l>
<l>Alsi gewapent waren seidi saen</l>
<l>Wat hi van siere dochter hadde verstaen.</l>
<l>Hi seide: "Wi selen van henen al</l>
<l>18905 Mogen sien wat si doen sal."</l>
<l>Die mane sceen licht ende clare:</l>
<l>Die joncfrouwe en nam gene ware</l>
<l>Van haren vader, ende ginc recht toe</l>
<l>Ter stat dar Lanceloet was doe,</l>
<l>18910 Ende gaf hem cledere, ende dedene saen</l>
<l>Te harre cameren met hare gaen,</l>
<l>Dar hi toten dage soude ontbiden;</l>
<l>Want si met hem wech soude riden</l>
<l>Optien andren dach dar nare.</l>
<l>18915 Ende hi volgede vaste hare.</l>
<l>Dar si in die camere souden gaen</l>
<l>Was haer vader dar jegen saen,</l>
<l>Van ridders hem vifter, dise bestont,</l>
<l>Ende sloecse sere tier stont,</l>
<l>18920 Dat wel na starf van groten rowe</l>
<l>Dor Lanceloets wille die joncfrouwen.</l>
<l>Alse Lanceloet sach die joncfrouwe wenen</l>
<l>Hem verwies dat herte, ende trac ten enen</l>
<l>Van genen ridders metter vaert,</l>
<l>18925 Ende nam dien riddere sijn swart,</l>
<l>Dar hi hem met enen slach gaf,</l>
<l>Dat thoeft vanden slage vor af.</l>
<l>Daer na heeft hi gecloeft</l>
<l>Den naesten daer na sijn hoeft.</l>
<l>18930 Alse die andre dat sagen</l>
<l>Waren si vervart van sinen slagen.</l>
<l>Doe gingen si ten palayse wert vlien.</l>
<l>Lanceloet volgede hen mettien,</l>
<l>Ende tswert al bloet in sine hant,</l>
<l>18935 Daer hi tote .xx. ridders vant</l>
<l>Bi enen scaecspele; ende hi quam</l>
<l>Onder hem tornech ende gram,</l>
<l>Ende maecter onder een gesceet,</l>
<l>Ende sloech hen lieden af gereet</l>
<l>18940 Hovede, arme, wech ende weder,</l>
<l>Ende verminkese op ende neder,</l>
<l>Soedat hire doet sloech .xix.</l>
<l>Ende die waren inden vliene</l>
<l>Sochte hi al omtrent doe,</l>
<l>18945 In cameren ende op sulren toe,</l>
<l>Soedat hi den here vandaer binnen vant.</l>
<l>Doe sloech hi na hem thant;</l>
<l>Mar hi hadde die vrese soe groet,</l>
<l>Dat hi tere vensteren ute scoet,</l>
<l>18950 Dar hi op enen hoep stene met allen</l>
<l>Neder viel ende brac den hals int vallen.</l>
<l>Lanceloet sochte al ombe te hant,</l>
<l>Ende alse niemanne meer ne vant</l>
<l>Kerdi ter joncfrouwen saen,</l>
<l>18955 Die hem vragede hoe hi hadde gedaen.</l>
<l>Hi seide: "Herde wel, God danc,</l>
<l>Si sijn alle doet over lanc."</l>
<l>"Entrouwen," antwerde die joncfrouwen,</l>
<l>"Van deser niemaren hebbic rouwe;</l>
<l>18960 Ic wane gi minen vader hebt doet,</l>
<l>Die vor u in ene camere scoet."</l>
<l>"Ic en kinnes niet," seide Lanceloet,</l>
<l>"Mar ic hebse alle geslegen doet,</l>
<l>Die ic dar vant." Ende nadien</l>
<l>18965 Ginc die joncfrouwe dat doen besien.</l>
<l>Alsijt sach si sechgende hare.</l>
<l>Si ginc haren vader soken harentare,</l>
<l>Ende alsine niet en vant</l>
<l>Si pensede dat hi ware gevloen thant,</l>
<l>18970 Ende vertroeste hare selve doe.</l>
<l>Si sprac aldus Lancelote toe:</l>
<l>"Wat wildi doen met desen lichame nu?"</l>
<l>Lanceloet seide "Ic segt u,</l>
<l>Gi selet cortelike sien."</l>
<l>18975 Hi warpse uten vensteren mettien.</l>
<l>Die joncfrouwe dedene dar na saen</l>
<l>In ene camere slapen gaen.</l>
<l>"Ende mettien dage selewi</l>
<l>Porren," seise, "ic ende gi;</l>
<l>18980 Want ic weet wel dat mijn vader sal</l>
<l>Helpe varen soeken over al."</l>
<l>Hi dede dat si seide gewillechlike,</l>
<l>Ende hi sliep herde haestelike,</l>
<l>Alse die vele hadde gedoget dien dach.</l>
<l>18985 Ende tfenijn, dat in sine lede lach,</l>
<l>Dat dedem groet ongemac doe.</l>
<l>Die joncfrouwe sloet die dore toe,</l>
<l>Ende berechte te sinen behoef ter vaert</l>
<l>Goede wapine ende .i. goet paert;</l>
<l>18990 Ende si ginc slapen na dat doen.</l>
<l>Hare quam te voren een visioen</l>
<l>Daer si lach ende sliep, dat hare</l>
<l>Daer na kerde al te ware,</l>
<l>Alse gi hir na selt horen.</l>
<l>18995 Hort wat hare quam te voren:</l>
<l>Hare dochte, in warre dinc,</l>
<l>Dat si ute enen donkeren huse ginc,</l>
<l>Ende si met enen lupart</l>
<l>In een lant makede hare vart;</l>
<l>19000 Ende si dat lant en kinde niet,</l>
<l>Soe datsi ute hare geselscap sciet,</l>
<l>Ende soe dat si allene ginc,</l>
<l>Ende in hare gemoet quam na die dinc</l>
<l>Een die was quadertiere</l>
<l>19005 Ende wreet, ende seide sciere:</l>
<l><edition n="128"/>"Joncfrouwen, gi hebt mi genomen</l>
<l>Mine spise, ende eest soe comen,</l>
<l>Gi moeter ombe sterven nu ter stonde."</l>
<l>Ende hi warp ute sinen monde</l>
<l>19010 Grote vlamme, daer hi mede</l>
<l>Hare cleder berren dede;</l>
<l>Ende dat die lupaert quam daer</l>
<l>Ende verworghdene daer naer.</l>
<l>Alse hare lange ombe dese sake</l>
<l>19015 Gedroemt hadde wert si in wake.</l>
<l>Doen stont si op ende ginc thant</l>
<l>Te Lancelote, dien si wakende vant,</l>
<l>Ende seidem dat tijt ware</l>
<l>Te varne. Hi stont op dar nare,</l>
<l>19020 Mar hi vont sine voete gevenijnt soe,</l>
<l>Dat hire cume op mochte staen doe;</l>
<l>Nochtan wapende hi hem ter stede,</l>
<l>Ende sat op, entie joncfrouwe mede,</l>
<l>Ende reden soe, dat si vernamen</l>
<l>19025 Datsi in een scone plain quamen.</l>
<l>Die joncfrouwe bleef houdende doe,</l>
<l>Ende sprac Lancelote aldus toe:</l>
<l>"Hordi iet dat ic hebbe gehort?"</l>
<l>Hi sprac: "Ja ic." Si reden vort,</l>
<l>19030 Ende horden roepen ene creature,</l>
<l>Die helpen noet hadde tier ure.</l>
<l>Die joncfrouwe seide metter vaert:</l>
<l>"Ay live here, vart dar waert,</l>
<l>Besiet wat dar es, ende nemt goem."</l>
<l>19035 Hi lietse daer onder enen boem.</l>
<l>Hi horde alse hi dar waert liep</l>
<l>Dat .i. "Helpe Sinte Marie" riep.</l>
<l>Het dochtem een wijf: nadat hi vernam</l>
<l>Hi reet dat hi vor een pawelgoen quam,</l>
<l>19040 Dar hi enen riddere vant</l>
<l>Ene joncfrouwe hebbende onder hant</l>
<l>Vor .i. pawelgoen, sere mesmaect,</l>
<l>In een bloet himde al naect,</l>
<l>Dier hi dede groet ongemac</l>
<l>19045 Ende met haren vlechten trac.</l>
<l>Alse Lanceloet dat hadde versien</l>
<l>Hi sprac toten riddre mettien:</l>
<l>"Ay vri riddere, hebt genaden</l>
<l>Der joncfrouwen; van selken daden</l>
<l>19050 Soudu mesprisen al die werelt saen</l>
<l>Dadijs meer dan gijs hebt gedaen;</l>
<l>Want an hare mochte geen man</l>
<l>Hant doen, hine mesdade dar an;</l>
<l>Ende ic bidde u, here,</l>
<l>19055 Dat gise in paise laet vort mere."</l>
<l>Hi sach eerlike op hem,</l>
<l>Ende seide: "Wetet wel, datic ben</l>
<l>Die gene, die niet daede van desen:</l>
<l>Dies mi bat mote gonnert wesen."</l>
<l>19060 Lanceloet seide: "Here, wildi,</l>
<l>Gi seltse in paise laten dor mi,</l>
<l>Ende sidi soe fel in uwen moet,</l>
<l>Dat gijs dor mine bede niet en doet,</l>
<l>U saels te spade berowen, segic u."</l>
<l>19065 Dander seide: "Dreygdi mi nu</l>
<l>Alse ombe soe ontwert wijf alsi es?</l>
<l>Gi selt saen geware werden des</l>
<l>Wat ics sal doen." Hi trac sijn swaert</l>
<l>Ende sloech hare thoeft af metter vaert,</l>
<l>19070 Ende warpt in Lanceloets angesichte saen,</l>
<l>Ende seide dat hi dat hadde gedaen</l>
<l>Hem tonwerden. Ende Lanceloet was</l>
<l>Soe te mayeert ende drove das,</l>
<l>Soe dat hi noit in en genen lande</l>
<l>19075 Ne gedogede soe grote scande,</l>
<l>Ende hine waende sijn te gemake</l>
<l>Nembermeer eer hijs hadde wrake.</l>
<l>Hi liep ten riddere met sinen swerde,</l>
<l>Die alte hant vloe sire verde,</l>
<l>19080 Alse die sijns niet dorste ontbiden.</l>
<l>Hi hadde dors dapper tien tiden,</l>
<l>Dar hi mede sere vloe.</l>
<l>Lanceloet volgede hem na doe</l>
<l>Soe lange, datsi beide quamen</l>
<l>19085 In een dal, daer si vernamen</l>
<l>Een casteel starc ende groet,</l>
<l>Dien een gebatelgeert mur besloet.</l>
<l>Die riddere voer doe dar waert,</l>
<l>Ende Lanceloet na metter vaert,</l>
<l>19090 Soe datsi beide quamen gereden</l>
<l>Ter bruggen ende over leden.</l>
<l>Die ridder riep datmen met allen</l>
<l>Die scotporte liete nedervallen.</l>
<l>Men lietse soe vallen ter vart</l>
<l>19095 Datsi geraecte Lanceloets part</l>
<l>Achter tgereide te hant.</l>
<l>Lanceloet behilt sijn swert in die hant,</l>
<l>Ende liep te voet ten riddere waert,</l>
<l>Ende spranc achter op sijn paert.</l>
<l>19100 Hi begonsten duwen saen</l>
<l>Ende seide hi en souden niet ontgaen.</l>
<l>Hi warpene vanden perde</l>
<l>Ende viel op hem daer hi lach op die erde,</l>
<l>Ende trac hem den helm af;</l>
<l>19105 Ende mettien slage, die hi hem gaf,</l>
<l>Berechte hine soe onsochte,</l>
<l>Dat hi .i. wort niet spreken en mochte,</l>
<l>Sonder dat hi hem bat genaden,</l>
<l>Dies Lanceloet niet wilde gestaden</l>
<l>19110 Dorder joncfrouwen wille nochtoe,</l>
<l>Die hi doet hadde alsoe;</l>
<l>Nochtan riep hi genaden embervort.</l>
<l>Alse Lanceloet dat hadde gehort</l>
<l>Hine wiste wat ane vaen,</l>
<l>19115 Ofte hem laten leven ofte doet slaen,</l>
<l>Doch dat hem sijns ontfarmede soe</l>
<l>Dat hi sine sekerheide nam doe.</l>
<l>"Du heves die joncfrouwe," sprac Lanceloet,</l>
<l>"Met onrechte geslegen doet:</l>
<l>19120 Bi diere redenen willic dattu</l>
<l>Dat scone ende soe wel beters nu,</l>
<l>Dat alle vrouwen dijt selen verstaen</l>
<l>Weten dattuus genoech heves gedaen.</l>
<l>Ic bevele di op dine trouwe</l>
<l>19125 Dattu nemes die dode joncfrouwe</l>
<l>Ende duse leges vore op dijn part,</l>
<l>Ende vorse sconincs Arturs hove wart;</l>
<l>Ende der coninginnen gefse gevaen,</l>
<l>Ende du hare seges wattu heves gedaen,</l>
<l>19130 Ende den andren vrowen mede,</l>
<l>Ende gef haer dijn swert op ter stede;</l>
<l>Ende willen si dijn lijf nemen di,</l>
<l>Du moets gedogen, ende willen si</l>
<l>Di quiten, hets mi lief, twaren.</l>
<l>19135 Du moets oec van danen varen</l>
<l>Tes conincs Bandemagus hove,</l>
<l>Die coninc es van groten love,</l>
<l>Ende di in derselver manieren</l>
<l>Den vrowen die dar sijn presentieren,</l>
<l>19140 Ende ins conincs hof van Norgales daer naer,</l>
<l>Ende diere gelike di presenteren daer:</l>
<l>Laeten si di alle quite gaen</l>
<l>Van dattu hier in heves mesdaen,</l>
<l>Ic ben die di nemmeer eyscen ne sal:</l>
<l>19145 Dus salstu mi gnoech doen van al."</l>
<l>Hi seide: "Ic ben gewillech des,</l>
<l>Hoe swaer dat mi te done es."</l>
<l>Die riddere sprac te derre noet:</l>
<l>"Here, es uw part geslagen doet,</l>
<l>19150 Gi selt dar vore nemen mijn part:</l>
<l>Hir en es geen soe goet noch soe wart.</l>
<l>Ic sal een ander nemen nu:</l>
<l>Wi selen varen onder mi ende u</l>
<l>Daer die joncfrouwe leget doet."</l>
<l>19155 Si saten op, hi ende Lanceloet,</l>
<l><edition n="129"/>Ende voren dar si lach, des geloeft.</l>
<l>Lanceloet nam der joncfrouwen hoeft,</l>
<l>Dat hi bi dien vlechten band</l>
<l>Ane des ridders hals te hant,</l>
<l>19160 Dat lach den riddere optie borst.</l>
<l>Hi nam den lichame sonder vorst,</l>
<l>Ende leidene alsi begerde</l>
<l>Op den hals vans ridders perde.</l>
<l>Die riddere sprac dus Lancelote an:</l>
<l>19165 "Here wat salic seggen dan,</l>
<l>Ende hoe salic den genen nomen,</l>
<l>Die mi daer sint, alsicker sal comen?"</l>
<l>Lanceloet antwerde dar naer:</l>
<l>"Du salt seggen alse du comts daer</l>
<l>19170 Te mire vrowen der coninginnen,</l>
<l>Die God eren mote ende minnen:</l>
<l>Die ridder die har tscaec sinde."</l>
<l>Die ridder voer wech met geninde.</l>
<l>Ende alse Lanceloet van dar sciet</l>
<l>19175 Kerdi dar hi die joncfrouwe liet,</l>
<l>Die hi niet en vant alse hire quam.</l>
<l>Hi hadde sorge alse hijt vernam,</l>
<l>Datse mochte sijn tongemake,</l>
<l>Ende was drove om die sake.</l>
<l>19180 Mettien heeft Lanceloet vernomen</l>
<l>Enen riddere in sijn gemoet comen,</l>
<l>Die Lancelote vragede mettien</l>
<l>Oft hi ywerinc hadde gesien</l>
<l>Enen riddere ende ene joncfrouwe liden?</l>
<l>19185 Lanceloet antwerde te dien tiden:</l>
<l>"Mochti doen dattic bericht ware</l>
<l>Van dien datic soekende vare,</l>
<l>Ic soude na mine macht u</l>
<l>Berichten vandien dat gi vracht nu."</l>
<l>19190 "Wat soeckedi dan?" sprac dander saen.</l>
<l>Doe dede hem Lanceloet verstaen</l>
<l>Vander joncfrouwen hoe dat hise liet,</l>
<l>Ende dat hise en mochte vinden niet.</l>
<l>Die ridder antwerde te desen:</l>
<l>19195 "Si mach wel ene mile henen wesen;"</l>
<l>Ende hi verteldem hoe</l>
<l>Datse .iiij. ridders voerden doe;</l>
<l>Ende hare wapinen mede</l>
<l>Viseerde hi hem ter stede.</l>
<l>19200 Ende vandien dat die riddere sochte</l>
<l>Berechte hem Lanceloet so hi best mochte.</l>
<l>Elc sciet van andren ter vaert,</l>
<l>Ende Lanceloet reet dar waert</l>
<l>Dat hem gewist was, sonder sparen.</l>
<l>19205 Hi quam in een groet playn gevaren,</l>
<l>Dar hi sach enen wel staenden casteel,</l>
<l>Mar hi was clene een deel.</l>
<l>Hi reet dar waert dar naer,</l>
<l>Ende vant daer een vier berdende claer.</l>
<l>19210 Ende alse hi dar quam hi vant</l>
<l>Die joncfrouwe, die hi sochte, thant,</l>
<l>Al naect in haer himde gedaen</l>
<l>Om in een vier te werpene saen.</l>
<l>Daer hilden oec vele liede bidien</l>
<l>19215 Dat si die justicie wouden sien,</l>
<l>Di men vander joncfrouwen soude doen dan;</l>
<l>Mar daer en hadde nieman wapine an.</l>
<l>Alse Lanceloet des geware wart</l>
<l>Hi trac te hant ute sijn swart,</l>
<l>19220 Ende liep den genen op daer naer,</l>
<l>Die die joncfrouwe hilden daer.</l>
<l>Hi sloech den iersten sijn hoeft af:</l>
<l>Dar na hi enen slach gaf</l>
<l>Enen andren, dat hi met allen</l>
<l>19225 Ter erden doet quam gevallen.</l>
<l>Ende die andre vlouwen daer nare</l>
<l>Waer si mochten harrentare.</l>
<l>Aldus jagese Lanceloet,</l>
<l>Dat hire wel .xx. sloech te doet,</l>
<l>19230 Datter nieman bleef inden plaine</l>
<l>Bi hem dan di joncfrouwe alleine.</l>
<l>Hi ginc ter joncfrouwen tier stont,</l>
<l>Ende vragde hare hoet met hare stont.</l>
<l>Si seide: "Wel nu, God danc;</l>
<l>19235 Mar dies es leden onlanc,</l>
<l>Dat qualike stont met mi,</l>
<l>En hadt God gedaen ende ghi."</l>
<l>Hi vrachde hare al sonder sparen</l>
<l>Waer har pert ende har cledere waren.</l>
<l>19240 Si seit hem dar naer,</l>
<l>Ende leidene thant daer.</l>
<l>Hi deetse cleden metter vart,</l>
<l>Ende deetse sitten op har part,</l>
<l>Dar si reden sprac die joncfrouwe</l>
<l>19245 Tote hem: "Here, bi mire trowe,</l>
<l>Ic mach u vertelden, wildi,</l>
<l>Ene wonderlike aventure van mi."</l>
<l>Hi vrachde wat dat ware.</l>
<l>Si vertelde hem daer nare</l>
<l>19250 Wat hare hadde gedroemt sciere,</l>
<l>Ende hoe ende in welker maniere,</l>
<l>Ende die vrese die si ombe die sake</l>
<l>Hadde alsi wart in wake.</l>
<l>"Nu hebbic minen droem wel vernomen,</l>
<l>19255 Want hets mi recht also comen</l>
<l>Alse mi droemde daric lach.</l>
<l>Gi sijt die lupart die ic sach,</l>
<l>Die mi te geleiden nam;</l>
<l>Entie andre die op mi quam</l>
<l>19260 Ende met crachte vinc was mijn broder,</l>
<l>Dar gi mi liet sonder behoeder,</l>
<l>Ende voert dar gi roepen hadt gehort;</l>
<l>Ende die roec, daer mi af droemde vort,</l>
<l>Die van hem quam, was dat vier</l>
<l>19265 Dat gi nu vont ontsteken hier,</l>
<l>Daric in verbernet ware</l>
<l>En haddu God niet gesint hare."</l>
<l>Hi seide si hadde tien stonden</l>
<l>Haren droem wel ondervonden.</l>
<l>19270 "Nu segt mi hoe gi quaemt hir toe,"</l>
<l>Sprac Lanceloet. "Here, ic seggu hoe:</l>
<l>Alse gi wart te mijns vader, here Lanceloet,</l>
<l>Gi sloecht hem ende al datter was doet,</l>
<l>Sonder mine broders, dies ic seker ben,</l>
<l>19275 Ende allene .iij. ridders met hen,</l>
<l>Die u allen hebben gewacht</l>
<l>Ombe doet te slane al desen nacht.</l>
<l>Te nacht alsi ons sagen ute gaen</l>
<l>Ne dorsten si u niet bestaen,</l>
<l>19280 Om dat si u gewapent sagen.</l>
<l>Doe volgeden si u met harre lagen,</l>
<l>Alse die haren poent wilden wochten</l>
<l>Oft si u ontwapent vinden mochten;</l>
<l>Ende alsi mi allene sagen quamen si</l>
<l>19285 Daric was, ende leiden mi</l>
<l>Ter selver stat, dar gi mi vont,</l>
<l>Ende seiden tote mi tier stont:</l>
<l>Ombe datic minen vader dede doet slaen</l>
<l>Soudic moten sterven, sonder waen,</l>
<l>19290 Die wreetste doet die noit starf joncfrouwe,</l>
<l>Ende mettien alre meesten rouwe.</l>
<l>Men ontstac een vier ende dede gebieden</l>
<l>Vanden castele alden lieden</l>
<l>Dat si quamen die justice sien,</l>
<l>19295 Die van mi daer soude gescien.</l>
<l>Dar haddic verberret gewest ter vart</l>
<l>En haddu God niet gesint dar wart.</l>
<l>Nu biddic u, dat gi mi geeft raet</l>
<l>Wat mi vort te done staet;</l>
<l>19300 Want mijns vader lant als te voren</l>
<l>Hebbic embermeer verloren."</l>
<l>Lanceloet sprac: "Al es u dit gesciet,</l>
<l>Joncfrouwe, en vervart u niet;</l>
<l>Ic sal u sinden te selker stede</l>
<l>19305 Dar gi lant selt hebben ende ere mede</l>
<l><edition n="130"/>Meer dan hadde u vader,</l>
<l>Al mochtijt hebben algader."</l>
<l>Si seide: "Here ic weet wel nu,</l>
<l>Men sal mi geven om die minne van u</l>
<l>19310 Lant ende ere te minen gevoege,</l>
<l>Op dats u te biddene genoege."</l>
<l>Doe antwerde Lanceloet:</l>
<l>"Der beden ne wert gene noet;</l>
<l>Het sal sonder mine bede gescien."</l>
<l>19315 Die joncfrouwe dancte hem van dien</l>
<l>Ende seide: "Here, segt mi</l>
<l>Hoe voert dar gi horet dat gecri?"</l>
<l>Doe vertelde hare Lanceloet</l>
<l>Hoe die joncfrouwe was geslegen doet,</l>
<l>19320 Vander porten ende dar al</l>
<l>Dat hi den riddere te done beval.</l>
<l>Si reden onder hen tween ter nacht toe,</l>
<l>Ende si herbergeden doe</l>
<l>Met ere vrouwen, dise wel ontfinc.</l>
<l>19325 Alse Lanceloet te bedde ginc</l>
<l>Waren soe geswollen sine been</l>
<l>Van venine, dat geen wonder sceen</l>
<l>Dat allen dijt sagen wonder dochte</l>
<l>Hoe hi enechsins riden mochte.</l>
<l>19330 Alst die vrowe sach si seide saen:</l>
<l>"Here, gi hebt grote sotheit gedaen,</l>
<l>Alsoe siec alsmen u sien mach,</l>
<l>Dat gi hebt gereden heden den dach;</l>
<l>Want gi sijt in vresen vander doet."</l>
<l>19335 "Vrowe, ic moest riden," sprac Lanceloet,</l>
<l>"Woudic oft ne woude, het stont mi soe,</l>
<l>Ic ne wiste waer herbergen doe.</l>
<l>Nu biddic u, vrowe, nadien dat staet,</l>
<l>Oft gi moget, dat gi mi gevet raet,</l>
<l>19340 Ic saels verdinen soe ic best can."</l>
<l>Die vrowe sprac: "Ine canre niet an,</l>
<l>Maric hebbe ene suster hier bi,</l>
<l>Diere alsoe vele af weet, doncke mi,</l>
<l>Alse ieman die ic nu weet;</l>
<l>19345 Die salic ontbiden gereet."</l>
<l>"Ay vrowe, haest u," sprac Lanceloet,</l>
<l>"Bedie ic hebs groten noet."</l>
<l>Si was ontboeden ende si quam;</l>
<l>Ende alsi sijn evel vernam</l>
<l>19350 Sine woudene niet te mayeren,</l>
<l>Alse die niet kinde sine manieren.</l>
<l>Si seide: "Ic sal u van desen</l>
<l>In corten tiden al genesen;"</l>
<l>Nochtan dat hi wel siec was.</l>
<l>19355 Hi was herde blide das,</l>
<l>Ende bat dat sijs hare pinen woude,</l>
<l>Want hijs gerne verdienen soude.</l>
<l>Si gereide dat dartoe dochte,</l>
<l>Darmen venijn met verdriven mochte.</l>
<l>19360 Si salvede hem die bene sijn</l>
<l>Met ere salven jegen tfenijn,</l>
<l>Ende bewant hem wel die been,</l>
<l>Ende dedene te gemake sijn al in een,</l>
<l>Wel .iiij. dage, dat hi daer mede</l>
<l>19365 Een deel verlicht was van sire siechede,</l>
<l>Soe dat hi ten .xiiij. dage</l>
<l>Wel riden mochte, sonder sage.</l>
<l>Ende die vrowe was blide das,</l>
<l>Ende seide dat hi al genesen was.</l>
<l>19370 Hi dancte hare dar of,</l>
<l>Ende nam an hare orlof</l>
<l>Ende an harre suster mede,</l>
<l>Ende rumede die stede,</l>
<l>Ende die joncfrouwe, die met hem quam dar,</l>
<l>19375 Ende reden soe verre dar naer,</l>
<l>Datsi te tide ten castele quamen</l>
<l>Vander Chareitten, dar si vernamen</l>
<l>Dat op dien dach soude wesen</l>
<l>Die brullocht, alsmen mach lesen,</l>
<l>19380 Van der vrowen broder van Forestan</l>
<l>Ende van thertogen dochter van Roechedan;</l>
<l>Dar hem alsi quam in die stede</l>
<l>Een kint bat op hovescede</l>
<l>Dat hi seide hoe sijn name was.</l>
<l>19385 Lanceloet seide: "Twi vragedi das?"</l>
<l>Tkint seide: "Ic vrachs om goet, el niet."</l>
<l>Hi seide dat hi Lanceloet hiet.</l>
<l>Tkint seide: "Wel moetti comen sijn nu;</l>
<l>Ic hebbe lange ontbeit na u."</l>
<l>19390 Lanceloet vragede hem war bi.</l>
<l>Dat kint antwerde: "Bedi</l>
<l>Dat ic u wille, hebbics geval,</l>
<l>Ter kerken leiden alst tijt sijn sal,</l>
<l>Om mire nichten te verwerne</l>
<l>19395 Te diere stat, ende te deliveerne.</l>
<l>Ende wetti bi wat occoisoene</l>
<l>Gi selt comen te desen doene?</l>
<l>Beropen van verranessen saen;</l>
<l>Want men heeft wel verstaen</l>
<l>19400 Dat hi inden wech van Karlioene</l>
<l>Siaren doet sloech der vrowen sone</l>
<l>Van hier binnen, die sijn neve was.</l>
<l>Si selen alle blide sijn das,</l>
<l>Die hir sijn: si haettene al;</l>
<l>19405 Ende hi es soe blode, hine sal</l>
<l>Hem niet dorren weren, wats gesciet."</l>
<l>Lanceloet seide: "Ic en ontsies niet;</l>
<l>Ic hope soe te done in desen,</l>
<l>Datsi te livereert sal wesen.</l>
<l>19410 Nu leit mi daert te doene es,</l>
<l>Ic wilre sijn, sijt seker des."</l>
<l>Tkint leidene soe dat si quamen</l>
<l>Ter kerken, dar si vernamen</l>
<l>Vele hoger heren ende vrouwen,</l>
<l>19415 Ende die pape soude di brut trouwen.</l>
<l>Lanceloet quam dar toe gereden,</l>
<l>Ende en beette niet ter steden.</l>
<l>Hi sprac aldus den riddere toe,</l>
<l>Die die joncfrouwe woude trouwen doe:</l>
<l>19420 "Her riddere, die wilt trouwen nu</l>
<l>Dese joncfrouwe, ic verbiede u</l>
<l>Dat gire niet meer toe en en doet, sonder waen,</l>
<l>Dan gire toe hebt gedaen:</l>
<l>Want gi sijt soe quaet ende so ongetrouwe,</l>
<l>19425 Gine sijt niet sculdech so hoge joncfrouwe</l>
<l>Te wive te hebben alsi es."</l>
<l>Die riddere antwerde hem des:</l>
<l>"Here, danne seldi proven niet."</l>
<l>Lanceloet seide doe: "Wats gesciet,</l>
<l>19430 Ic sal dit proven, ende meer dar an,</l>
<l>Dat gi sijt een ongetrowe man,</l>
<l>Die uwen neve hebt doet geslegen:</l>
<l>Oft gire dort seggen jegen?"</l>
<l>Die riddere eiscede dach doe.</l>
<l>19435 Dander antwerden dar toe:</l>
<l>"U ne wert geen dach nu ter tijt;</l>
<l>Nadien dat gi beropen sijt</l>
<l>Van verranessen so wert u,</l>
<l>Ende ne doedi des niet nu,</l>
<l>19440 Wi houden u over sculdech dan."</l>
<l>Alsi anders niet ontgaen en can</l>
<l>Dan met campe wert hi bedacht in dien,</l>
<l>Dat hi, dar si alle toe sien,</l>
<l>Sijn wedde sal geven metter vart;</l>
<l>19445 Ende alse hi hem wapinen vart</l>
<l>Sal hi rumen, ende bi desen</l>
<l>Sal hi vanden campe quite wesen.</l>
<l>Hi dede soe vele te diere dinc,</l>
<l>Dat die coninginne die wedden ontfinc;</l>
<l>19450 Ende hi vor also, alse die soude varen</l>
<l>Hem wapinen sonder sparen.</l>
<l>Hi quam in siere suster hof,</l>
<l>Ende vloe, sonder te nemene orlof,</l>
<l>Mettien besten perde dat hire vant.</l>
<l>19455 Hi was verre gevlouwen thant;</l>
<l><edition n="131"/>Ende dar Lanceloet na hem ontbeet</l>
<l>Quam dar een, die seide gereet:</l>
<l>"Here, gi ontbeit ombe niet nu;</l>
<l>Die gene die vechten soude jegen u</l>
<l>19460 Es .ij. milen gevlouwen nu ter stont."</l>
<l>Alse die coninginne dat verstont,</l>
<l>Het was hare lief seide si.</l>
<l>Lanceloet seide: "Vrouwe vri,</l>
<l>Na dien dat aldus es,</l>
<l>19465 Ic biddu over de joncfrouwen des,</l>
<l>Shertogen dochter van Rochedoen,</l>
<l>Dat gise doet te haren lande doen,</l>
<l>Dat siere haren wille mach doen mede."</l>
<l>Ende die vrowe deet ter stede.</l>
<l>19470 Lanceloet nam an hare orlof</l>
<l>Ende an alle die waren int hof.</l>
<l>Marguein die elvinne, diene</l>
<l>Herde sere begerde te siene,</l>
<l>Pensde dathi van Arturs hove was,</l>
<l>19475 Ende vrachgde, alse die begerde das,</l>
<l>Hoe hi hiet. Hi antwerdere toe,</l>
<l>Dat sijs niet mochte weten doe;</l>
<l>Hi kinnedse wel. Ende dar nare</l>
<l>Pensde si dat Lanceloet ware.</l>
<l>19480 Sine haette genen man soe sere</l>
<l>Alsi Lancelote dede. Doe seide si mere:</l>
<l>"Na dien dat gi uwen name mi</l>
<l>Niet ne wilt seggen, biddic dat gi</l>
<l>Uwen helm af doet dor haren wille</l>
<l>19485 Die gi meest mint, lude oft stille."</l>
<l>Alse hijt horde het moeste wesen,</l>
<l>Mar hi was drove van desen:</l>
<l>Hi dede sinen helm af daer.</l>
<l>Alsine sach seide si vorwaer:</l>
<l>19490 "Ha Lanceloet, haddic alsoe wel u</l>
<l>Eergisteren alsic doe nu,</l>
<l>Gine wart niet also lichte ontgaen</l>
<l>Alse gi nu sult, sonder waen."</l>
<l>Hi seide: "Vrowe, ic ben ute, Godweet</l>
<l>19495 Ondanc hen allen dient es leet.</l>
<l>Alsoe helpe mi God in alre tijt,</l>
<l>Wardi man alse gi wijf sijt,</l>
<l>Ic soude doen dat gi nembermere</l>
<l>Wandelen ridders ne daet dere;</l>
<l>19500 Want in u es niet dan ontrouwe."</l>
<l>"Ay Lanceloet," sprac doe die vrowe,</l>
<l>"Hebdi dus op mi gesproken nu,</l>
<l>U saels berouwen, dat seggic u,</l>
<l>Eer dit jaer sal liden, soe sere,</l>
<l>19505 U ne berau noit dinc mere."</l>
<l>Lanceloet sprac: "Bi mire trowe,</l>
<l>Ic weet wel, levedi lange, vrouwe,</l>
<l>Gi sult quads gnoech doen, sekerlike.</l>
<l>Also helpe mi God van hemelrike,</l>
<l>19510 Het es groet rouwe ende groet sneven</l>
<l>Dat in die werelt liede leven,</l>
<l>Dar goet no bate af ne mach comen,</l>
<l>Mar dere ende quaet ende onvromen."</l>
<l>Lanceloet bant sinen helm ende reet</l>
<l>19515 Dar die joncfrouwe na hem ontbeet.</l>
<l>Alsine sach si vraegede saen</l>
<l>Hoe hi die dinc hadde gedaen.</l>
<l>Hi vertelde hare doe</l>
<l>Hoe hem die riddere ontvloe;</l>
<l>19520 Ende van Merguenen seide hi daer nare,</l>
<l>Hoe dat hi was gedreiget van hare.</l>
<l>"Nu laet ons vaste riden dan,</l>
<l>Want si vele toverien can."</l>
<l>Mettien nam sinen wech Lanceloet</l>
<l>19525 Ombe te varne te Carmeloet.</l>
<l>Die riddere die tes conincs hove vart,</l>
<l>Die die dode joncfrouwe vorde op sijn part,</l>
<l>Die hi in despite van Lancelote sloech doet,</l>
<l>Reet dat hi quam te Karmeloet.</l>
<l>19530 Dar waren comen gemeinlike</l>
<l>Die hoge liede van ertrike,</l>
<l>Die den tornoy wouden besien.</l>
<l>Hi beette van sinen perde mettien,</l>
<l>Ende nam die joncfrouwe metter vart,</l>
<l>19535 Ende ginc ten palayse op waert.</l>
<l>Alse hi soe in die zale quam</l>
<l>Elc maectem wech, dine vernam,</l>
<l>Ende volgeden hem alle nare</l>
<l>Ombe te horne niemare.</l>
<l>19540 Alse hi quam dar die coninc was</l>
<l>Hi vrachgde altehant das,</l>
<l>War hi soude vinden die coninginne</l>
<l>Ende die vrouwen die waren dar inne.</l>
<l>Die coninc ontboetse, ende met hare</l>
<l>19545 Die vrowen, die alle quamen dare.</l>
<l>Tierst datsi comen waren seide</l>
<l>Die riddere al sonder beide</l>
<l>Sine aventure vor hen allen,</l>
<l>Hoe datsi hem was gevallen,</l>
<l>19550 Alsoe alst hem Lanceloet hiet:</l>
<l>Hine liets een wort achter niet,</l>
<l>Ombe scande noch ombe mesval,</l>
<l>Hine vertellet ginder al.</l>
<l>Hi gaf der coninginnen sijn swart,</l>
<l>19555 Ende hem selven gevaen ongespart,</l>
<l>Datsi hem dat leven nemen mochte,</l>
<l>Oft si woude ende har selven goet dochte.</l>
<l>Alse die coninc hadde gehort</l>
<l>Entie coninginne dese wort,</l>
<l>19560 Entie hoge baroene,</l>
<l>Hen wonderde van desen doene.</l>
<l>Die coninginne sprac ten coninc:</l>
<l>"Here, wat salmen doen te deser dinc?"</l>
<l>Die coninc antwerde hare:</l>
<l>19565 "Selc magene gesint hebben hare,</l>
<l>Gine soutene niet gerne, sonder waen,</l>
<l>Willen doen te doet slaen:</l>
<l>Vracht wie die riddere es, radic u,</l>
<l>Dine heft hir gesint nu."</l>
<l>19570 Si vrages ende hi antwerder toe,</l>
<l>Dat hi sinen name niet en kinde doe;</l>
<l>"Mar dit ontboet hi u bi mi,</l>
<l>Die riddere die u tscaec sinde es hi."</l>
<l>Ende alsi horden nomen dat scaec</l>
<l>19575 Seiden si: "Hets Lanceloet van Laec,</l>
<l>Die beste die werelt heft inne."</l>
<l>Doe scoutene quite die coninginne.</l>
<l>Hi nam an die coninginne orlof:</l>
<l>Hi moeste in sconincs Bandemagus hof,</l>
<l>19580 Ende hem geven gevaen daer,</l>
<l>Ende in sconincs hof van Norgales daer naer.</l>
<l>Eer hi vander coninginnen</l>
<l>Orlof te varne mochte gewinnen</l>
<l>Dede si den lichame ere</l>
<l>19585 Balsemen, die roec wel sere,</l>
<l>Dar hi ten andren hoven mede reet,</l>
<l>Dine quite lieten ghereet</l>
<l>Ombe Lanceloets wille purlike,</l>
<l>Die goet riddere was, sonder gelike.</l>
<l>19590 Die lichame was gegraven daer</l>
<l>In ene capelle daer naer,</l>
<l>Entie riddere kerde te hant</l>
<l>Blide weder in sijn lant.</l>
<l>Daventure sprect nemmeer van desen.</l>
<l>19595 Nu seldi van Lancelote lesen.</l>
<l>Nu gewacht daventure das,</l>
<l>Alse Lanceloet gesceden was</l>
<l>Vanden castele vander Charette,</l>
<l>Darne Morguein soe besette</l>
<l>19600 Met dreigen ende met herden worden,</l>
<l>Dart vele liede toe horden,</l>
<l>Dat hi maecte sine vart</l>
<l>Recht vort te Karmeloet wart;</l>
<l>Want die dach was herde naer</l>
<l>19605 Datmen soude tornieren daer;</l>
<l><edition n="132"/>Soe dat herbergede Lanceloet</l>
<l>Met enen ermite bi Karmeloet,</l>
<l>Darse wel ontfinc die goede man.</l>
<l>Lanceloet sprac der joncfrouwen an,</l>
<l>19610 Die met hem was comen doe:</l>
<l>"Joncfrouwe, het steet mi soe,</l>
<l>Ic moet varen in ene besichede,</l>
<l>Daric u niet en mach leiden mede.</l>
<l>Gi selt tote mire vrowen varen</l>
<l>19615 Der coninginnen, sonder sparen,</l>
<l>Ende gi selt met hare bliven</l>
<l>Bi letteren, die ic hare sal scriven."</l>
<l>Ende hi screef hare letteren daer nare,</l>
<l>Die si vorde te hove met hare.</l>
<l>19620 Sanders dages rumeden si dat hof:</l>
<l>Elc nam an andren orlof,</l>
<l>Die joncfrouwe ende Lanceloet.</l>
<l>Die joncfrouwe voer te Karmeloet.</l>
<l>Alsiere quam soe beette si,</l>
<l>19625 Ende vrachgde om die coninginne vri.</l>
<l>Men leidese te harre cameren inne.</l>
<l>Doe groetse die coninginne</l>
<l>Van Lanceloets wegen tier stont.</l>
<l>Alse dat die coninginne verstont</l>
<l>19630 Si spranc op jegen hare</l>
<l>Ende helsese sere dar nare.</l>
<l>Die letteren las selve di vrowe vri,</l>
<l>Dar Lanceloet hare in bat dat si</l>
<l>Die joncfrouwe onthouden soude,</l>
<l>19635 Ende datsi hare lant geven woude;</l>
<l>Hine mochte hare niet doen verstaen</l>
<l>Dat goet, datsi hem hadde gedaen.</l>
<l>Die coninginne sprac te hare,</l>
<l>Datsi herde wel comen ware,</l>
<l>19640 Ende datsi hare beter lant soude geven</l>
<l>Dan har vader noit hadde in sijn leven.</l>
<l>Dien avont quam Behort int hof,</l>
<l>Die sere gemoit was dar of,</l>
<l>Dat hi hem haeste met groter pine</l>
<l>19645 Ombe te tide ten tornoye te sine.</l>
<l>Hem was dar grote feeste gedaen.</l>
<l>Opten andren dach, sonder waen,</l>
<l>Quam mijn her Walewein int hof,</l>
<l>Dar si alle blide waren of.</l>
<l>19650 Die coninc seide dar nare:</l>
<l>"Ay God, here, oft u wille ware</l>
<l>Dat Lanceloet hir ware, die goede man,</l>
<l>Ic en begerde nemmeer liede dan</l>
<l>Ombe te scoffierne ridderscap al,</l>
<l>19655 Dat jegen die tafelronde comen sal.</l>
<l>Wi sijn verloren en comt hi niet."</l>
<l>Die coninc Ydier seide: "Wats u gesciet,</l>
<l>Hir sijn vele ridders nu ter stonde,</l>
<l>Die sijn vander tafelronde,</l>
<l>19660 Ende goede ridders sijn ende waert,</l>
<l>Ende bracht hebben in die vart</l>
<l>Selke macht, al quame jegen hen</l>
<l>Lanceloet, dar ic al seker ben</l>
<l>Datmense in gere manieren</l>
<l>19665 Nochtan ne mochte scoffieren.</l>
<l>Ende ic weet wel, dat soude wesen</l>
<l>Lanceloet gescoffiert bi desen."</l>
<l>Die coninginne spraker toe:</l>
<l>"Coninc Ydier," seide si doe,</l>
<l>19670 "Nu legt Lanceloet noch niet</l>
<l>Jegen u andre ridders, wats gesciet;</l>
<l>Wet, ware hi dar toe geleit nu,</l>
<l>Dat hi woude sijn jegen u,</l>
<l>Ende jegen die hir binnen sijn</l>
<l>19675 Ic wane nader sinne mijn,</l>
<l>Dat hi u allen scoffieren soude."</l>
<l>Die coninc Ydier sprac alsoe houde:</l>
<l>"Vrowe, ic kinne dat wel, sekerlike,</l>
<l>Dat hi es die beste van ertrike;</l>
<l>19680 Mar bider trowen die ic ben sculdech u,</l>
<l>Ware dat hi hier quame nu,</l>
<l>Ende wesen woude nu ter stonde</l>
<l>Jegen die vander tafelronde,</l>
<l>Hi soude hier gescoffiert wesen.</l>
<l>19685 Nu verstaet die redene van desen:</l>
<l>Vrowe, hier binnen sijn nu, seggic u,</l>
<l>Selke .xxvi. ridders nu,</l>
<l>Die soe machtech ende soe stout sijn mede,</l>
<l>Haddic te kisene hir ter stede</l>
<l>19690 Die beste ridders van ertrike,</l>
<l>Ic core dese sekerlike.</l>
<l>Oft Lanceloet jegen dese ware,</l>
<l>Ende .iij. ofte .iiij. tere scare</l>
<l>Jegen hem quamen, mi geeft mijn waen,</l>
<l>19695 Dat sine onder hen soude vaen."</l>
<l>"Sine souden niet," sprac die coninc, "bedi</l>
<l>Ic kinne bat Lanceloets macht dan gi."</l>
<l>Die wort, die die coninc seide doe</l>
<l>Ende die coninginne daer toe,</l>
<l>19700 Mesquamen sere tien stonden</l>
<l>Den gesellen vander tafelronden,</l>
<l>Sonder mijn here Waleweine allene.</l>
<l>Selke spraken daer gemene,</l>
<l>Ende drogen over een daer naer,</l>
<l>19705 Quame Lanceloet ten tornoye dar,</l>
<l>Ende hi met hen lieden wesen woude,</l>
<l>Dat harre ne geen comen ne soude.</l>
<l>Si seiden: verwonnen si oppenbare</l>
<l>Den tornoy, ende Lanceloet daer ware</l>
<l>19710 Ende enen slach niet sloge, nochtan</l>
<l>Souden die liede hem seggen an</l>
<l>Dat hi den tornoy hadde verwonnen.</l>
<l>Dar dese tale dus was begonnen</l>
<l>Ende gehandelt, dar waren doe</l>
<l>19715 .C. ende .xiiij. ridders toe.</l>
<l>Si drogen over een, oftmen vername</l>
<l>Dat Lanceloet dar binnen quame,</l>
<l>Datsi hen onttekenen souden</l>
<l>Ende mettien van buten houden,</l>
<l>19720 Ende datsi souden in dier manieren</l>
<l>Mogen Lancelote scoffieren.</l>
<l>Die coninginne verstont dese worde,</l>
<l>Ende vertellese Behorde.</l>
<l>Si seide: "Ic weet wel, sonder waen,</l>
<l>19725 Dat dit bi nide es gedaen;</l>
<l>Ic soudse gerne, mocht gescien,</l>
<l>Inden tornoy gescoffiert sien."</l>
<l>"Vrowe," sprac Behort te hare,</l>
<l>"Wiste mijn here dat dit u wille ware</l>
<l>19730 Hi sout doen sekerlike,</l>
<l>Ende soudse scoffieren lichtelike."</l>
<l>"Ic woude hijt wiste;" seide si.</l>
<l>Behort sout seggen, seide hi,</l>
<l>Ende dovereendragen vanden gesellen</l>
<l>19735 Vander tafelronden vertellen.</l>
<l>"Gine selter niet varen nu,</l>
<l>Ic saelt hem ontbieden sonder u."</l>
<l>Soe dat die coninginne te hant</l>
<l>Enen brief maecte metter hant,</l>
<l>19740 Ende daer in haren wille hir af,</l>
<l>Dien si der joncfrouwen gaf,</l>
<l>Die Lancelote halp hir voren</l>
<l>Uten putte, alsegi moget horen.</l>
<l>Die coninginne seide: "Gi selt varen</l>
<l>19745 Tes gigants cruce sonder sparen,</l>
<l>Die int inde vanden beemde staet</l>
<l>Alsmen te Montiguit waert gaet:</l>
<l>Legt den brief opten steen,</l>
<l>Ende blijfter bi al in een</l>
<l>19750 Tes u Lanceloet comt te gemoete.</l>
<l>Segt dat ickene sere grote,</l>
<l>Ende segt hem dat hine late niet</l>
<l>Hine doe dat hi inden brief siet."</l>
<l>Die joncfrouwe nam den brief ter vart,</l>
<l>19755 Ende vor dar mede ter crucen wart.</l>
<l><edition n="133"/>Alsire gereden quam si vant</l>
<l>Dar den hertoge van Brocelant,</l>
<l>Ende dar toe vele hoger liede:</l>
<l>.v. coninge met hare maisniede:</l>
<l>19760 Die keyser van Almanien waser doe,</l>
<l>Ende .xii. hertogen toe,</l>
<l>Ende meer dan .xl. graven mede,</l>
<l>Die comen waren te dier stede</l>
<l>Ombe allen te varne te dier stonde</l>
<l>19765 Jegen die vander tafelronde.</l>
<l>Si leide den brief op dien steen</l>
<l>Ende blever bi al in een</l>
<l>Toter tijt dat di nacht quam,</l>
<l>Soe dat si doe herberge nam</l>
<l>19770 Met enen hermite, die woende daer.</l>
<l>Si ontbiede den andren dach daer naer</l>
<l>Dat sire nimanne comende en vernam:</l>
<l>Op den derden dach dar na quam</l>
<l>Een riddere, dat was Lanceloet,</l>
<l>19775 Gewapent met wapinen roet;</l>
<l>Hi hadde af gelaten die sine</l>
<l>Ombe te min bekint te sine.</l>
<l>Hi kinde die joncfrouwe haestelike,</l>
<l>Mar hi en deets gene gelike,</l>
<l>19780 Alse die niet en woude gelet wesen.</l>
<l>Hi versach den brief binnen desen,</l>
<l>Ende hi ontdede te hant,</l>
<l>Ende las dat hire in vant,</l>
<l>Dattene groette die coninginne,</l>
<l>19785 Die te hem waert droech merre minne</l>
<l>Dan si te ymanne waert dede,</l>
<l>Ende hoe datsi hem ontboet mede</l>
<l>Tspreken datsi hadde ondervonden</l>
<l>Van dien vander tafelronden,</l>
<l>19790 Hem te provene tallen steden</l>
<l>Soe vermert waren van stoutheden.</l>
<l>Hi pensde hem te provene soe,</l>
<l>Datmer af soude spreken emmertoe.</l>
<l>Doe vrachde si hem wie hi ware:</l>
<l>19795 Hine woude hem niet decken jegen hare,</l>
<l>Ende seide hare dat hi Lanceloet was.</l>
<l>Alsijt horde was si blide das.</l>
<l>Si groettene soe si scoenst mochte.</l>
<l>Hi vrachde hare wi den brief daer brochte.</l>
<l>19800 "Ic brachtene, here," seide si.</l>
<l>"Segt mire vrowen," seide hi,</l>
<l>"Dat ic al mine macht doen sal</l>
<l>Van dien dat si mi beval."</l>
<l>Die joncfrouwe sciet van hem thant</l>
<l>19805 Ende reet dar si die coninginne vant,</l>
<l>Die op die loetse sat, twaren,</l>
<l>Dar met hare geseten waren</l>
<l>Wel .v.c. joncfrouwen, die dien</l>
<l>Tornoy waren comen besien.</l>
<l>19810 Alse die coninginne wert hars geware</l>
<l>Si ginc te hant jegen hare,</l>
<l>Ende vrachde ombe niemare ten gemoete.</l>
<l>"Ic sprac," seidse, "Lancelote,</l>
<l>Die u groet ende ontbiet goeden dach,</l>
<l>19815 Ende seit hi sal doen al dat hi mach</l>
<l>Ombe te volbringene u gebod."</l>
<l>Die coninginne seide: "Here God,</l>
<l>Welc tijt sal dat mogen gescien</l>
<l>Datic den goeden man sal s[ien],</l>
<l>19820 Den besten, den scoensten die [levet],</l>
<l>Dien al die werelt prijs [gevet]."</l>
<l>Dit seide si soe stille tier stont,</l>
<l>Dat die joncfrouwe niet en verstont.</l>
<l>Die coninginne seide: "Segt mi</l>
<l>19825 Hoe dane wapene dracht hi?</l>
<l>Si seide hare dat hi rodene wapine [droech]:</l>
<l>Dat was hare tekens genoech.</l>
<l>Dar na die coninginne ten vensteren lach,</l>
<l>Dar si vrowen ende joncfrouwen besach,</l>
<l>19830 Die dar waren omtrent hare.</l>
<l>Dar wert si der joncfrouwen geware</l>
<l>Die mijn here Lancelote genas</l>
<l>Vanden venine, alsmen hir voren las,</l>
<l>Dat hi ter fontainen hadde ontfaen.</l>
<l>19835 Si hadde gegort, sonder waen,</l>
<l>Een gordel dat hare Lanceloet gaf.</l>
<l>Alsi wert geware dar af</l>
<l>Si kinde dat gordel wel mettien,</l>
<l>Alse dijt te voren hadde gesien.</l>
<l>19840 Doe bedachte si hare das,</l>
<l>Dat dat dieselve joncfrouwe was,</l>
<l>Dar hare te voren af ontboet</l>
<l>Bi Lionele Lancheloet,</l>
<l>Dat hi moeste doen haren wille.</l>
<l>19845 Si was erre, al swech si stille,</l>
<l>Datsi hare dat gordel dragen sach,</l>
<l>Datsi selve te dragene plach,</l>
<l>Datsi bi groter minnen gaf</l>
<l>Lancelote; ende dochte dar af</l>
<l>19850 Dat sine hare hadde ondergaen,</l>
<l>Dien si soe minde sonder waen.</l>
<l>Si pensde dat si tiere stede</l>
<l>Soude weten die rechte warhede;</l>
<l>Ende mochte soe antwerden vandien,</l>
<l>19855 Hare en soude mar al goet gescien.</l>
<l>Ende dantwerde mochte selc wesen,</l>
<l>Sine sout daer niet mogen genesen.</l>
<l>Si deetse roepen dar nare,</l>
<l>Ende deetse lenen bi hare.</l>
<l>19860 Die ridders waren in den beemt doe</l>
<l>Ende waren vergadert embertoe,</l>
<l>Datter waren van beiden siden</l>
<l>Wel .m. ridders te dien tiden;</l>
<l>Ende dar waren vele joesten gedaen.</l>
<l>19865 Lanceloet lette noch doe sonder waen,</l>
<l>Onder .iiij. boemkinne, dar hi</l>
<l>Sinen helm af hadde gedaen, daerbi,</l>
<l>Dat hine woude setten bat</l>
<l>Dan hine te voren hadde gesat.</l>
<l>19870 Daer leet die coninc Bandemagus</l>
<l>Bi hem, daer hi hilt aldus,</l>
<l>Die den tornoy dar versochte,</l>
<l>Ende .ij.m. ridders met hem brochte.</l>
<l>Alse hi Lancelote sach hi was blide,</l>
<l>19875 Ende dede sinen helm af tien tide,</l>
<l>Ende gavene enen riddere in die hant,</l>
<l>Ende vloech hem omden hals thant.</l>
<l>"Live vrient," seidi na desen,</l>
<l>"Wille come moetti wesen?"</l>
<l>19880 [Ende L]anceloet, dies hem wel onste,</l>
<l>[Gro]ettene soe hi best conste;</l>
<l>[Maer] hi was tongemake omdie dinc,</l>
<l>[Dat]tene kinde die coninc.</l>
<l>[Hi] bat hem sere dar nare,</l>
<l>19885 [D]at hijs en maecte en gene mare.</l>
<l>[H]i sprac tote sinen ridders saen:</l>
<l>"Gi moecht wel uwer verde gaen,</l>
<l>Nadien dat dese riddere es jegen u</l>
<l>Wi werden alle dar bi gescoffiert nu.</l>
<l>19890 Ic en ware mar mi .xx.ster comen</l>
<l>Waendic hem hir hebben vernomen.</l>
<l>Arturs [liede] sijn seker desen dach,</l>
<l>Datmense niet scoffieren ne mach,</l>
<l>Wat volke dat jegen hen si,</l>
<l>19895 Alsoe lange alse hen dese ridder es bi."</l>
<l>Doe waenden si alte hant wel das,</l>
<l>Dat dat Lanceloet van Lac was,</l>
<l>Ende si waren tonpayse van desen,</l>
<l>Dat hi jegen hen soude wesen.</l>
<l>19900 Lanceloet vrachde den coninc ende maende</l>
<l>Oft hi iet sciere vergadren waende?</l>
<l>Bandemagus die coninc sprac: "Here,</l>
<l>Inne vergadre tavont mere,</l>
<l>Noch man die es met mi nu ter tijt</l>
<l>19905 Alsoe lange alse gi jegen ons sijt;</l>
<l><edition n="134"/>Want wi moesten ember noch heden</l>
<l>Vander plaetsen gescoffiert sceden."</l>
<l>Lanceloet seide: "Wats gesciet,</l>
<l>Jegen u en tornieric niet;</l>
<l>19910 Maric wille heden in desen</l>
<l>Tornoy van uwer maysniden wesen,</l>
<l>Ende dienen alselc alsic ben."</l>
<l>Die coninc waende dat hi spelde met hem,</l>
<l>Ende seide al lachgende dese dinc:</l>
<l>19915 "Gine liet dor mi niet Artur den coninc.</l>
<l>Nochtan wi soes hem belgen soude,</l>
<l>Sonder gi allene, ic woude</l>
<l>Dat gi hadt gesekert dat gi</l>
<l>Na uwe macht sout helpen mi;</l>
<l>19920 Ende die coninc Artur dade vort an</l>
<l>Al sine macht jegen ons dan,</l>
<l>Hine dade ons bi siere gewelde</l>
<l>Trameer keren vanden velde."</l>
<l>Lanceloet seide: "Ic sal heden den dach</l>
<l>19925 U helpen ten besten datic mach,</l>
<l>Ende sijn van uwer maysnide</l>
<l>Jegen des conincs Arturs liede.</l>
<l>Hir bi begeric dat vort an</l>
<l>Van uwen lieden ne porre geen man</l>
<l>19930 Vore datsi [mi] in porre sien,</l>
<l>Ende datsi mi volgen mettien;</l>
<l>Ic salse, magic, doen hebben ere</l>
<l>Boven dandre, het ne verkere."</l>
<l>Die coninc was sere blide das,</l>
<l>19935 Ende danckes hem alst recht was.</l>
<l>Ende geboet al sinen lieden,</l>
<l>Datsi van hem niet en scieden,</l>
<l>Ende met hem porden ende els niet.</l>
<l>Si beloveden te doene dat hi hiet.</l>
<l>19940 Dar waren vergadert in dien ringe</l>
<l>Hertogen, graven ende coninge,</l>
<l>Ende ridders soe vele der gelike,</l>
<l>Oft els ne gene waren in ertrike.</l>
<l>Tgrote orguel vander tafelronden</l>
<l>19945 Was oec ute comen te dien stonden</l>
<l>Met geselscepe, datmen dan</l>
<l>Telde oever .x.m. man,</l>
<l>Die stout waren ende onververt,</l>
<l>Ende elc woude sijn goeds mans wert.</l>
<l>19950 Si quamen soe starc, datsi afstaken</l>
<l>.M. man in warre saken;</l>
<l>Si dreven achter optie campanie</l>
<l>Des keysers volc van Almanie</l>
<l>Meer dan .ij. bogescoten, ic wane;</l>
<l>19955 Ende si begonsten te slane</l>
<l>Ende af te stekene in dien spele,</l>
<l>Ende deden met wapinen soe vele,</l>
<l>Datter man soe coene in di plaetse ne was,</l>
<l>Hine mochte hem te mayeren das.</l>
<l>19960 Si liepen den andren op soe sere,</l>
<l>Sine mochten gedogen nemmere.</l>
<l>Die coninc van Norgales quam doe,</l>
<l>Entie coninc Karabantijn toe</l>
<l>Van Cornuwaelge, met vele lieden</l>
<l>19965 Ende met harre maysniden,</l>
<l>Ende stonden hen in staden,</l>
<l>Die sere waren verladen.</l>
<l>Als in den tornoy comen waren</l>
<l>Si vergaderden inden scaren,</l>
<l>19970 Ende slogen ende staken stoutelike</l>
<l>Optie gene namelike</l>
<l>Die meest waren vernaemt doe</l>
<l>Van machte ende van preusheden toe.</l>
<l>Si stakenre vele af sonder sparen,</l>
<l>19975 Die van vechtene vermoyt waren;</l>
<l>Nochtan deden si selke were,</l>
<l>Dat an hen was te prisene sere.</l>
<l>Si hadden moten ondergaen,</l>
<l>En hadde die coninc Artur gedaen,</l>
<l>19980 Die hen groet soccors sinde toe.</l>
<l>Die tornoy stont lange alsoe,</l>
<l>Soe dat te primetide quamen vort</l>
<l>Mijn her Walewein ende Behort</l>
<l>Ute Karmeloet der stede,</l>
<l>19985 Ende waren gewapent bede</l>
<l>Met witten wapinen, ende si quamen</l>
<l>Alse .ij. ridders van groter namen.</l>
<l>Behort ne waende niet das,</l>
<l>Dat mijn here Lanceloet dar was.</l>
<l>19990 Alse die vander ander siden</l>
<l>Sagen Waleweine ende Behorde riden</l>
<l>Seiden si: "Vliet, vliet uten plaine,</l>
<l>Siet hier mijn her Waleweine."</l>
<l>Walewein stac enen ridder af daer,</l>
<l>19995 Ende Behort .ij. daer naer.</l>
<l>Si togen hare swerde, ende Behort</l>
<l>Seide tote Waleweine dit wort:</l>
<l>"Wildi mi een lettel volgen, here,</l>
<l>Gi selse gescoffiert sien sere</l>
<l>20000 In corter tijt." "Vart vort, ic sal</l>
<l>U volgen," sprac hi, "overal."</l>
<l>Behort sloech in mettien orsse</l>
<l>Dar hi sach die meeste porsse,</l>
<l>Ende begonste vore ende achter saen</l>
<l>20005 Steken ende grote slage slaen</l>
<l>Ende al omtrent metten swerde.</l>
<l>Hi sloech doet ridders ende perde:</l>
<l>Hi trac scilden vanden halsen doe,</l>
<l>Ende helme vanden hoveden toe,</l>
<l>20010 Soe dat hi dar soe vele dede,</l>
<l>Dat bi siere ende Waleweins preushede</l>
<l>Ende met dat [slaen] die hare bequamen,</l>
<l>Ende met haren weldone herte namen,</l>
<l>Datsi scoffierden sonder sparen</l>
<l>20015 Alle die jegen hen waren,</l>
<l>Soe datse met slagen die si gaven</l>
<l>Achter deden coninc ende graven,</l>
<l>Soedat Arturs liede soe vele</l>
<l>Wonders deden in dien spele,</l>
<l>20020 Dat nieman en mochte hebben gesien</l>
<l>Hem en hadde gewondert van dien.</l>
<l>Vrouwen ende joncfrouwen, die lagen</l>
<l>Ten loegen ende dar toe sagen,</l>
<l>Spraken dar af, ende seiden mede</l>
<l>20025 Dat mijn her Walewein wel dede,</l>
<l>Ende dat hi hadde verdient den prijs</l>
<l>Vanden tornoye in alre wijs.</l>
<l>Alse die coninginne dat horde:</l>
<l>"Wat seggedi van Behorde?</l>
<l>20030 Ne dinct hi u niet alsoe vele</l>
<l>Te prisene van ridderspele</l>
<l>Alse mijn her Walewein?" Si seiden dan:</l>
<l>"Vrouwe, Behort es een jonc man,</l>
<l>Wine mogene niet</l>
<l>20035 Prisen jegen Waleweine, wats gesciet."</l>
<l>Die coninginne achte niet der saken</l>
<l>Dar die vrowen af spraken.</l>
<l>Alsi den genen niet en sach comen</l>
<l>Daer ombe die tornoy was genomen</l>
<l>20040 Si sochtene wech ende weder</l>
<l>Mettien ogen op ende neder,</l>
<l>Dat si niet en sach dat si sochte.</l>
<l>Alst wel tercitijt wesen mochte,</l>
<l>Ende Lanceloet onder sach wesen</l>
<l>20045 Die van siere siden, hi sprac na desen</l>
<l>Tote Bandemaguse ende seide:</l>
<l>"Hier en doech gene langer beide;</l>
<l>Nu laet ons porren metter vart."</l>
<l>Lanceloet liet lopen dar waert,</l>
<l>20050 Ende ontmoette enen riddere al te hant,</l>
<l>Die geheten was Kalogramant,</l>
<l>Ende was mettien coninc Arture,</l>
<l>Dien stac hi ten scoudren dure</l>
<l>Dat hi ter erden viel al toe.</l>
<l>20055 Die glavie brac int steken doe.</l>
<l><edition n="135"/>Doe sloech hi alse .i. ridder coene</l>
<l>Soe groete slagen metten trinsoene,</l>
<l>Dat den coninc Bandemaguse dochte</l>
<l>Dat geen man selke cracht doen mochte.</l>
<l>20060 Sine gesellen, dien hi exempel gaf,</l>
<l>Stakenre vele in har comen af,</l>
<l>Want si waren alsoe seker ende soe vri,</l>
<l>Oft si in enen tor waren daerbi</l>
<l>Dat Lanceloet was in hare vart.</l>
<l>20065 Lanceloet hadde getrect sijn swart,</l>
<l>Ende ginc slaen in beiden siden,</l>
<l>Alse die hem conste tien tiden</l>
<l>Alsoe wel helpen in dien tornoye</l>
<l>Alse een vogel met siere proye.</l>
<l>20070 Hi sloech doet ridders ende perde,</l>
<l>Ende vellet al mettien swerde</l>
<l>Wat dat quam in sijn gemoet.</l>
<l>Hi hadde dors dapper ende goet:</l>
<l>Hi pijndem in allen manieren</l>
<l>20075 Hoe hi die gene mochte scoffieren,</l>
<l>Dine soe sere veronwerden</l>
<l>Bi harre groter hoverden.</l>
<l>Dar wart wel geproeft ter stede</l>
<l>Tgrote wonder van siere vromechede:</l>
<l>20080 Hi sloech ontwee mettien swerde</l>
<l>Hovede, arme, ridders, perde;</l>
<l>Hi scorde halsberge ende scilde:</l>
<l>Hi velde al dat hi wilde,</l>
<l>Soe dat hi soe vele wonders dede</l>
<l>20085 In corter wilen te dier stede,</l>
<l>Datter vele dor sinen wille</l>
<l>Hare vechten lieten ende hilden stille</l>
<l>Ombe besien wat hi dede tien stonden</l>
<l>Jegen die vander tafelronden.</l>
<l>20090 Hi was altoes met sinen orsse</l>
<l>Dar hi wiste die meste porsse,</l>
<l>Embertoe slaende mettien swerde,</l>
<l>Ende vellende ridders ende perde;</l>
<l>Ende dede in corter tijt soe vele,</l>
<l>20095 Dat sine ontsagen al vanden spele;</l>
<l>Want si noit ane man vor dien</l>
<l>Cracht gelijch hem hadden gesien,</l>
<l>Soe dat vor hem vlouwen die goede</l>
<l>Entie sotte entie vroede.</l>
<l>20100 Hi hadde tpert wel te wille doe,</l>
<l>Dat was dinc dire wel halpt toe.</l>
<l>Hine hilt hem niet in ene stede,</l>
<l>Mar over al, ende hi dede</l>
<l>Vele, dat hem nieman, sonder waen,</l>
<l>20105 Noch vore noch achter, mochte ontgaen:</l>
<l>Ende dar hi vander tafelronde</l>
<l>Die meeste perse sach tier stonde,</l>
<l>Dar sloech hi grote slage ende sware,</l>
<l>Ende scietse hare entare.</l>
<l>20110 Hi dede alse die hongerege wolf pliet</l>
<l>Alse hi die beesten vor hem siet,</l>
<l>Dat hise alle gaet verbiten</l>
<l>Ende eten ende sliten.</l>
<l>Dus dede Lanceloet, die niet en sparde,</l>
<l>20115 Dat hi geraken mochte metten swarde.</l>
<l>Hi was over al alse een standart:</l>
<l>Sijn scilt was hen allen geoppenbart:</l>
<l>Sijn helm blicte telker stede:</l>
<l>Sijn swert maecte kinnesse mede</l>
<l>20120 Jegen alle der wedersaken scaren,</l>
<l>Soe dat hen allen dochte, dire waren,</l>
<l>Datsi nimanne dan hem ne sagen.</l>
<l>Nu ginc hi hier, nu ginder jagen,</l>
<l>Soe dat sine alle ontsagen soe,</l>
<l>20125 Dat nieman sijns ontbeide doe</l>
<l>Van algader dien scaren,</l>
<l>Hoe vele ridders dat dar waren:</l>
<l>Ja, die vanden meesten love</l>
<l>Waren vandes conincs hove,</l>
<l>20130 Die vanden tornoye waenden wesen</l>
<l>Boven een lettel vor desen.</l>
<l>Lanceloet dede soe vele daer,</l>
<l>Dat al van hem sprac verre ende naer,</l>
<l>Ende seiden alle van hem dan</l>
<l>20135 Dat die rode riddere al verwan.</l>
<l>Die coninc Artur, die op dien dach</l>
<l>Gene wapine droech, ende dit sach,</l>
<l>Vrachde wie die riddere was?</l>
<l>Een knape berichtem das,</l>
<l>20140 Ende seide: "Here, des sijt gewes,</l>
<l>Dat hi van Bandemagus huse es.</l>
<l>Gine sacht noit, sonder waen,</l>
<l>Dat wonder dat hi heeft gedaen;</l>
<l>Hi slaet doet ende werpt ter erde</l>
<l>20145 Dat hi gemoet, ridders ende perde;</l>
<l>Ende Lanceloet van Lac, dimen heet</l>
<l>Den besten riddere dimen weet,</l>
<l>Ne dede noit in gene stede</l>
<l>Die helecht vander vromechede</l>
<l>20150 Die dese heden heeft gedaen."</l>
<l>Alse die coninc dit heft verstaen</l>
<l>Hi wert te mayeert van desen,</l>
<l>Ende pensde het soudem swaer wesen,</l>
<l>Souden bider viande cache</l>
<l>20155 Sine liede rumen die plache.</l>
<l>Doe begonstem wanhagen,</l>
<l>Ende hi begonste Lancelote clagen,</l>
<l>Ende seide met droefheiden groet:</l>
<l>"Hahay live vrient Lanceloet,</l>
<l>20160 Ic sie mijn hus van goeden lieden nu</l>
<l>Ydel, datic niet en hebbe u:</l>
<l>Die tafelronde sal sekerleke</l>
<l>Heden uwes hebben breke;</l>
<l>Want ic ben seker wel van desen,</l>
<l>20165 Haddi allene hier gewesen,</l>
<l>Sine ware niet genedert heden</l>
<l>Van harre groter werdecheden</l>
<l>Noch van harre groter namen</l>
<l>Bi vremden lieden die hir quamen.</l>
<l>20170 Wi selen heden verliesen die ere</l>
<l>Bi fauten van u, dat duchtic sere.</l>
<l>Ay God vele meer werdecheden</l>
<l>Es an enen man dan men waent heden."</l>
<l>Dus sprac die coninc te hem selven met rowen,</l>
<l>20175 Entie vrowen entie joncfrouwen,</l>
<l>Die Arturs liede met haren ogen</l>
<l>Soe groten onwille sagen gedogen,</l>
<l>Weenden met heten tranen doe,</l>
<l>Ende vloecten den roden riddere toe.</l>
<l>20180 Si seiden: "Ay God, wats ons gesciet,</l>
<l>Dat wi Lancelote ne hebben niet.</l>
<l>Haddewine hir, onse lieden souden</l>
<l>Die plaetse wel bi hem behouden</l>
<l>Jegen desen riddere, sekerlike,</l>
<l>20185 Die de onse bericht so qualike.</l>
<l>Ay Lanceloet, hoe dorper scade</l>
<l>Es ons gesciet biden dorpren rade</l>
<l>Dat u uten lande leiden soude</l>
<l>Die quene metten cercle van goude</l>
<l>20190 Bedie wi selen heden dies</l>
<l>Moten ontfaen groet verlies,</l>
<l>Dat gi soe node te hove sijt."</l>
<l>Entie coninginne, die tier tijt</l>
<l>Die wort entie clage verstont,</l>
<l>20195 Ende met hare ogen sach tier stont</l>
<l>Den genen dar si alle doe</l>
<l>Ombe heeschen ember toe,</l>
<l>Si loech stillekine, ende si nam</l>
<l>Ware war hi voer ende quam,</l>
<l>20200 Ende dat dene ende dandre mede</l>
<l>Vor hem vloen in elke stede.</l>
<l>Hi reet ende jagede soe vele,</l>
<l>Vechtende ende slaende in den spele,</l>
<l>Dat hi quam vor die venstre dar lach</l>
<l>20205 Die coninginne, dine gerne sach,</l>
<l><edition n="136"/>Ende dire al dat hi dede wel bequam.</l>
<l>Alsi die coninginne vernam,</l>
<l>Die hi soe minde, ende vordien</l>
<l>In langen niet en hadde gesien,</l>
<l>20210 Ende die hi soe overscone sach</l>
<l>Boven alle dandre, darse lach,</l>
<l>Ja, dat hem hars gelike</l>
<l>Niet en dochte sijn in ertrike,</l>
<l>Hi te mayerdem soe, dat hi niet</l>
<l>20215 Wiste wat hem was gesciet,</l>
<l>Noch ofte hi sliep ofte waecte doe,</l>
<l>Noch oft hi tors oft te voet was toe.</l>
<l>Hem ontsanc soe sijn bloet te handen,</l>
<l>Dat hem sijn swert viel uten handen,</l>
<l>20220 Ende hilt hem an dat artsoen voren,</l>
<l>Alse die al sine cracht hadde verloren.</l>
<l>Hi hadde sorge dat hi met allen</l>
<l>Uten gereide soude hebben gevallen.</l>
<l>Hi sach op hare eenparlike na dien.</l>
<l>20225 Alse hise lange soe hadde besien</l>
<l>Warp hi ute een versuchten diep,</l>
<l>Dat hem verre uter herten liep:</l>
<l>Doe faelgierde hem soe sere</l>
<l>Therte, hine mochte nemmere.</l>
<l>20230 Alse hi hem gevoelde berecht alsoe,</l>
<l>Dat hem dochte dat hi vallen moeste doe,</l>
<l>Ende hi niemanne en sach dine hilt daer,</l>
<l>Hi sach achter waert dar naer,</l>
<l>Ende sach Bandemaguse den coninc.</l>
<l>20235 Doe seide hi hem dese dinc:</l>
<l>"Ay live here, nu houdt mi</l>
<l>In uwen arme, ofte ni,</l>
<l>Ic moet ter erden vallen vor u</l>
<l>Ende sterven in die plache nu."</l>
<l>20240 Alse die coninc dat verstont</l>
<l>Hi waende dat hi ware doet wont.</l>
<l>Die coninc namene soetelike,</l>
<l>Ende vrachde hem des droeflike:</l>
<l>"Sidi gewont, here, segt mi?"</l>
<l>20245 Hine hadde niet so vele machts dat hi</l>
<l>Hem mochte antwerde geven.</l>
<l>Hi lach ofte hi niet en mochte leven.</l>
<l>Die andre quamen dar toe;</l>
<l>Alsine sagen liggen soe</l>
<l>20250 Si waenden dat hi doet ware:</l>
<l>Het was leet selken die waren dare,</l>
<l>Oec waren selke tier stede,</l>
<l>Dies en hadden gene droefhede,</l>
<l>Dien hi vele pinen hadde gedaen.</l>
<l>20255 Die coninc Bandemagus drogene saen</l>
<l>In enen bosch, die dar bi stont,</l>
<l>Ende leidene neder te dier stont,</l>
<l>Bi ere fontainen, die hi daer vant</l>
<l>Ende ontwapendene al te hant.</l>
<l>20260 Doe begonste Arturs volc sonder sparen</l>
<l>Jagen die jegen hen waren,</l>
<l>Die si scoffierden met allen</l>
<l>Te hant, met Lanceloets mesvallen,</l>
<l>Soe dat si engene were</l>
<l>20265 Ne mochten doen vort mere,</l>
<l>Ende vlouwen som, si waren soe vervart,</l>
<l>Inden casteel, ende som ten bossce wart;</l>
<l>So dat die vander tafelronden</l>
<l>Groete bliscap hadden tien stonden,</l>
<l>20270 Dien hare saken waren bat vergaen</l>
<l>Dan hen te voren gaf har waen.</l>
<l>Die coninginne was drove vandien,</l>
<l>Datsi Lancelote hadde gesien</l>
<l>Uten tornoye dragen alsoe,</l>
<l>20275 Ende en wiste ofti doet was doe.</l>
<l>Si riep die joncfrouwe dar nare,</l>
<l>Die hadde gegort dat gordel om hare,</l>
<l>Dat si wilen Lancelote gaf,</l>
<l>Dar gi hir voren horet af;</l>
<l>20280 Si seide: "Comt in mine camere nu,</l>
<l>Ic hebbe te sprekene jegen u."</l>
<l>Hare wonderde in hare gedochte</l>
<l>Wat die coninginne willen mochte.</l>
<l>Mettien riep die coninginne Behorde,</l>
<l>20285 Dar hi reet, ende sprac dese worde:</l>
<l>"Kindi iet den goeden man,</l>
<l>Die den tornoy heden verwan?"</l>
<l>Hi antwerde: "Nenic, vrouwe."</l>
<l>Si seide: "Des hebbic rouwe;</l>
<l>20290 Het was u neve Lanceloet.</l>
<l>Ic vruchte hi es gewont ter doet.</l>
<l>Nu vart na hem dapperlike,</l>
<l>Gi seltene vinden sekerlike</l>
<l>Dar die coninc Bandemagus es nu;</l>
<l>20295 Ende comt mi seggen, des biddic u,</l>
<l>Wat hi doet." "Ic sal poegen te dien,</l>
<l>Dat ickene sal varen sien."</l>
<l>"Ende es hi niet gewont te sere</l>
<l>Segt hem dat hi in allen kere</l>
<l>20300 Den raet gedoe, dat hi</l>
<l>Tavont come spreken jegen mi</l>
<l>Soe bedectelike, dat nieman en weet."</l>
<l>Behort vorne soeken gereet,</l>
<l>Ende alse hi ten pawelioene quam</l>
<l>20305 Dar hi Bandemaguse vernam</l>
<l>Sprac hi ane enen riddere tier stede,</l>
<l>Ende bat hem op hoveschede</l>
<l>Dat hi hem bi siere genade</l>
<l>Den sieken riddere spreken dade.</l>
<l>20310 Hi seide dat hi soe siec was,</l>
<l>Dat hi ware in vresen das,</l>
<l>Dat hi gelaten hadde spraken.</l>
<l>"Gine mochten niet spreken," sprac die coninc,</l>
<l>"Hi es soe siec in warre dinc."</l>
<l>20315 "Ic motene spreken, wats gesciet,</l>
<l>Ende en laettine mi spreke niet</l>
<l>Hi salre ane verliesen soe sere,</l>
<l>Hine vercomes nembermere."</l>
<l>Die coninc seide: "Sijt seker dies,</l>
<l>20320 Datic niet gere sijn verlies.</l>
<l>Ic salne u dan spreken doen."</l>
<l>Doe leide hine int pauwelioen,</l>
<l>Darsi Lancelote slapende vonden.</l>
<l>Si saten ende ontbeiden tien stonden</l>
<l>20325 Vor dbedde daer hi op lach siec.</l>
<l>Ten iersten dat Lanceloet ontwiec</l>
<l>Gevoeldi hem gans ende gesont,</l>
<l>Sonder dat hem die lede sworen tier stont</l>
<l>Van dat hi dien dach hadde gedaen,</l>
<l>20330 Ende van slagen, die hi hadde ontfaen.</l>
<l>Doe begonste hi wenen sere</l>
<l>Ende seide: "Waer benic, ay God, here."</l>
<l>Hi ontdede sine ogen saen.</l>
<l>Alse hi Behorde vor hem sach staen</l>
<l>20335 Was bi sijns utermaten blide,</l>
<l>Ende Behort an dander side.</l>
<l>Behort seide: "Here, hoe staet met u?</l>
<l>Here, ic soude gerne, genoget u,</l>
<l>In rade jegen hem spreken nu."</l>
<l>20340 Die coninc es van hen gesceden</l>
<l>Ende lietse spreken onder hen beden.</l>
<l>Behort seide hem dar nare</l>
<l>Warombe dat hi was comen dare.</l>
<l>Tierst dat verstont Lanceloet</l>
<l>20345 Wat hem die coninginne ontboet</l>
<l>Was hi utermate blide doe,</l>
<l>Ende seide hi soude doen alsoe.</l>
<l>Hi bat Behorde alsoe houde</l>
<l>Dat hi te sire vrowen varen soude,</l>
<l>20350 Ende hi soude seggen hare</l>
<l>Dat hi gans ende gesont ware,</l>
<l>"Ende ic verbiede u," seide hi,</l>
<l>"Op al dat gi hout van mi,</l>
<l>Ende bi uwer rechter trouwen,</l>
<l>20355 Dat gi niemanne dan mire vrowen</l>
<l><edition n="137"/>Van mi segget enege mare."</l>
<l>Behort sciet van hem dar nare,</l>
<l>Ende reet dat hi te Karmeloet quam,</l>
<l>Darmen wel ontfinc alsmenne vernam;</l>
<l>20360 Want hi herde wert was gescouden</l>
<l>Ende over goeden riddere gehouden.</l>
<l>Hi was sonder waen goet ende wart,</l>
<l>Ende sere geprijst vander dachvart</l>
<l>Vanden selven dage, sonder waen.</l>
<l>20365 Hi hadt oec herde wel gedaen,</l>
<l>Alsi alle seiden gemene</l>
<l>Die den tornoy sagen, groet ende clene.</l>
<l>Alse die coninginne sijns wart geware</l>
<l>Si seide: "Hoe gedane niemare?"</l>
<l>20370 Hi antwerde: "Goede, Goddanc,</l>
<l>Betre dan ic waende, dies es onlanc.</l>
<l>Mijn here es al gesont nu,</l>
<l>En hi sal comen tote u</l>
<l>Tavont, alst sal sijn al stille;</l>
<l>20375 Mar hi wiste gerne uwen wille,</l>
<l>Hoe dat u best ware gename,</l>
<l>Soe hi ongewapent quame</l>
<l>Ofte gewapent." "Ic wille dat hi,"</l>
<l>Seide si, "ongewapent si,</l>
<l>20380 Sonder dat hi hebbe sijn swart,</l>
<l>Ende come dor desen bogaert."</l>
<l>Mettien scoet Behort van hare.</l>
<l>Die joncfrouwe seide daer nare,</l>
<l>Die Lanceloete hadde genesen</l>
<l>20385 Van venine, alse gi hebt horen lesen,</l>
<l>Toter coninginnen: "Vrouwe, gi</l>
<l>Seit eer dat gi wout spreken mi,</l>
<l>Dar ombe benic comen hare."</l>
<l>Die vrowe dede daer nare</l>
<l>20390 Die camere rumen. Si sprac doe</l>
<l>Aldus der joncfrouwen toe:</l>
<l>"Ene mine grote vriendinne,</l>
<l>Die ic lief hebbe ende minne,</l>
<l>Heeft mi geclaget over u;</l>
<l>20395 Ende war af dat es verstaet nu:</l>
<l>Si heeft lange gemint sere</l>
<l>Enen riddere, enen groten here.</l>
<l>Ende hi hare, dat dedi hare verstaen.</l>
<l>Nu es sake soe vergaen,</l>
<l>20400 Dat gine hare hebt onttrect, joncfrouwe,</l>
<l>Dies si heeft wel groten rouwe;</l>
<l>Want si weet wel sonder sage,</l>
<l>Datmen u ende hare besage,</l>
<l>Men soutse meer prisen dant u soude</l>
<l>20405 Van scoenheiden hondert voude</l>
<l>Ende van groter rijchede</l>
<l>Ende van geslechte mede.</l>
<l>Ende ombe dat gi des en selt niet</l>
<l>Mogen logenen, soe besiet</l>
<l>20410 Een goet licteken nu dar af</l>
<l>Ane een gordel, datsi hem gaf,</l>
<l>Alse si mi dede te verstane,</l>
<l>Dat gi hebt gegort, ic wane,</l>
<l>Dar u ombe te stervene staet</l>
<l>20415 Eer gi ute desen lande gaet."</l>
<l>Die joncfrouwe ververde hare saen</l>
<l>Alsi die worde hadde verstaen.</l>
<l>Si viel hare saen te voeten</l>
<l>Met sconen worden ende met soeten,</l>
<l>20420 Weenende ende makende mesbaer;</l>
<l>Ende si seide tote hare dar naer:</l>
<l>"Ay soete vrowe, gedoecht u,</l>
<l>Ic sal u seggen die waerheit nu,</l>
<l>Ende van enen worde liegen niet."</l>
<l>20425 Alsi die joncfrouwe soe wenen siet</l>
<l>Begons tontfarmene hare,</l>
<l>Ende si seide daer nare:</l>
<l>"Joncfrouwe, suerdi mi hier ter stede</l>
<l>Dat gi selt seggen die warhede</l>
<l>20430 Hoe gevaren sijn die saken,</l>
<l>Ic wane wel uwen pays maken</l>
<l>Jegen die joncfrouwe, die van u</l>
<l>Hare soe sere beclacht nu."</l>
<l>Die joncfrouwe swoert te hant hare,</l>
<l>20435 Ende si seide dar nare:</l>
<l>"Het geviel, vrowe, dat seldi kinnen,</l>
<l>Dat een riddere van hir binnen...</l>
<l>Lanceloet was geheten die here,</l>
<l>Hi was gevenijnt sere,</l>
<l>20440 Daric af waende, alse min waen gaf,</l>
<l>Dat hi soude hebben gestorven af.</l>
<l>Ic pijnde daer ombe met groter onste,</l>
<l>Soe dat hi genesen begonste;</l>
<l>Soe sciere niet comen ne mochte,</l>
<l>20445 Soe dat hi mi soe scone dochte</l>
<l>Ende soe hebbelijc van allen saken,</l>
<l>Soe daticker mijn lief af moeste maken,</l>
<l>Ende wertene minnende soe,</l>
<l>Daticker af waende sterven doe:</l>
<l>20450 Ende soe haddic, sonder waen,</l>
<l>Ende hadde een sijn neve gedaen,</l>
<l>Die mi versekerde van siere minne,</l>
<l>Dat mi troeste in minen sinne;</l>
<l>Ende ic gedogede mi bi desen</l>
<l>20455 Tot dat hi een deel was genesen.</l>
<l>Op enen tijt alsmen hadde geten</l>
<l>Warewi int pauwelioen geseten</l>
<l>Ic ende hi onder ons tween;</l>
<l>Ic die te hem wert pensde al in een</l>
<l>20460 Settene de hant in talen dar af,</l>
<l>Dar mi mijn herte wille toe gaf;</l>
<l>Ende seide tote hem dese worde:</l>
<l>"Here, hout mi vorworde,</l>
<l>Ende geeft uwe minne, here,</l>
<l>20465 Alse gijt mi gelovet ere."</l>
<l>Hi gaf antwerde na dien</l>
<l>Dat dat niet en mochte gescien."</l>
<l>Soe datsi hare van worde te worde</l>
<l>Telde Lanceloets antworde,</l>
<l>20470 Ende hoe hi hare te verstane dede,</l>
<l>Dat hi minde in selker stede,</l>
<l>Dat hi eer soude willen kiesen</l>
<l>Dat hi sijn lijf soude verliesen</l>
<l>Dan hi hare vlascheit dade,</l>
<l>20475 Die hi minde soe gestade.</l>
<l>"Alse hi mi hadde gesegt die sake,</l>
<l>Ende icken soe sach tongemake,</l>
<l>Ombe dathi woude trowe volbringen,</l>
<l>Want hi en woude van genen dingen</l>
<l>20480 Logenare jegen mi sijn,</l>
<l>Noch bedriegen die vrowe fijn,</l>
<l>Ic seide tote hem: "Wats gesciet,</l>
<l>Aldus en latic u quite niet.""</l>
<l>Doe seide si der coninginnen saen</l>
<l>20485 Dat gelof dat si hadde gedaen,</l>
<l>Ende alle die worde, die van desen</l>
<l>Tusscen hen tween hadden gewesen.</l>
<l>"Ende weet wel, vrowe, die dage al,</l>
<l>Die ic ter werelt leven sal,</l>
<l>20490 Ne sal geen man an mi hebben deel,</l>
<l>Maric sal houden algeheel</l>
<l>Toter doet mine suverheide</l>
<l>Ombe die minne van siere hovescheide.</l>
<l>Dit geloefdic hem, ende ic salt</l>
<l>20495 Houden, soe wat so mijns gevalt.</l>
<l>Alse hi was genesen ende wech soude varen</l>
<l>Doe badic hem al sonder sparen</l>
<l>Dat hi ware bedacht daer ave,</l>
<l>Dat hi mi vore minen dienst gave</l>
<l>20500 Een van sinen juelen te lone.</l>
<l>Doe gichti mi wel scone,</l>
<l>Ende gaf mi dat gordel, daer hi mi</l>
<l>Blide mede maecte, bedi</l>
<l>Ic saelt houden al mijn leven</l>
<l>20505 Dor sine minne, ende niet begeven.</l>
<l><edition n="138"/>Vrouwe, nu hebbic gesegt al</l>
<l>Mijn wesen hier af ende mijn geval."</l>
<l>Die vrouwe sprac ter joncfrouwen:</l>
<l>"Gi sijt wel sculdech, bi mire trowe,</l>
<l>20510 Dat gordel te hebbene paiselike;</l>
<l>Gi hebbet verdient getrowelike.</l>
<l>Ende ic sal ombe dese saken</l>
<l>Uwen pays jegen die joncfrouwe maken."</l>
<l>Si gingen int palays tien stonden,</l>
<l>20515 Dar si die ridders sprekende vonden</l>
<l>Vanden roden riddere gemeinlike,</l>
<l>Dat si noit en sagen sine gelike,</l>
<l>Noch riddere die soe vele dede</l>
<l>Met wapinen teneger stede,</l>
<l>20520 Het ne hadde Lanceloet gewesen.</l>
<l>Die coninc Ydier sprac te desen,</l>
<l>Dat noit man ne hadde gesien</l>
<l>Selke vromecheit Lanceloets gescien,</l>
<l>Ende hine hadde die macht niet.</l>
<l>20525 "Niet bedi hets hem int inde mesciet;</l>
<l>Dat hi wech gedragen was of doet</l>
<l>Ofte sere gequetst in groter noet,</l>
<l>Dat en quam hem niet van vromecheden;</l>
<l>Want alse een man begint tere steden</l>
<l>20530 Groet ridderscap vromelike,</l>
<l>Ende hi dan dat indet qualike,</l>
<l>Dat mote bi fauten van herten wesen.</l>
<l>Ic wane seker sijn van desen,</l>
<l>Al tornierde men noch enen dach;</l>
<l>20535 Hine quamer niet ombe te slane enen slach,</l>
<l>Want hi es so moede van slane,</l>
<l>Ende van slage tontfane,</l>
<l>Dat hi dese naeste maent al</l>
<l>Op sijn bedde liggen sal."</l>
<l>20540 Daer was gnoech op ende neder</l>
<l>Gesproken ende wech ende weder</l>
<l>Vanden roden riddere, datsi noit en sagen</l>
<l>Soe goeden riddere te genen dagen,</l>
<l>Ende die alsoe vele, alse hen dochte,</l>
<l>20545 Van wapinen gedogen mochte.</l>
<l>Mijn her Walewein seide nadien,</l>
<l>Dat hi noit riddere hadde gesien,</l>
<l>Die te prisene was soe sere</l>
<l>Alse die gene, in allen kere.</l>
<l>20550 Hi seide: "Ic ne wane niet</l>
<l>Dat Lancelote ware gesciet,</l>
<l>Dat hi hadde gedaen desgelike,</l>
<l>Die es nochtan die beste van ertrike;</l>
<l>Want ic sagene heden den dage</l>
<l>20555 Slaen selken .cc. slage,</l>
<l>Dat niet een was hine velder mede</l>
<l>Riddere ofte pert bi siere vromechede;</l>
<l>Ende alse scone joesterne alse dien</l>
<l>Met gelavien en hebbic niet gesien;</l>
<l>20560 Want nadien dat hi die glavie brac</l>
<l>Hine fineerde niet, hine stac</l>
<l>.ij. ridders ofte .iij. af</l>
<l>Eer hi dat trinsoen begaf.</l>
<l>Ic sach dat hem dit gevel,</l>
<l>20565 Anders en haddics geloeft niet wel."</l>
<l>Al prijsdene Walewein sere,</l>
<l>Vrowen ende joncfrouwen prisdene mere.</l>
<l>Si seiden dat noit riddere en dede</l>
<l>Soe groet wonder tere stede.</l>
<l>20570 Walewein sprac: "Bi Gode onsen here,</l>
<l>Al datic, behouden mire ere,</l>
<l>Doen mochte woudic doen bi dien</l>
<l>Datic op enen dach mochte sien</l>
<l>Hem ende Lancelote onderlinge</l>
<l>20575 Wesen tere vergaderinge."</l>
<l>Die rode riddere was in die zale</l>
<l>Vele geprijst ende wale.</l>
<l>Die coninc sprac van deser dinc:</l>
<l>"Een goet man es Bandemagus die coninc,</l>
<l>20580 Die selken riddere van maisniden heeft;</l>
<l>Ende na dien dat mi mijn sin geeft,</l>
<l>Ne haddi gene quetsinge ontfaen,</l>
<l>Dat hi hadde onder gedaen</l>
<l>Die gesellen vander tafelronden,</l>
<l>20585 Ende ic hads vrese te somegen stonden;</l>
<l>Want ic sachse vor hem vlien</l>
<l>Alse die hasen vor die honde plien.</l>
<l>Ende ombe sine doget ne werdic niet</l>
<l>Wel te gemake vor mi gesciet</l>
<l>20590 Datic den riddere bekinne."</l>
<l>Mar wie so sprac, die coninginne</l>
<l>Sweech stille; ende van dien tiden</l>
<l>Ne mochte si niet verbliden,</l>
<l>Dat die coninc Ydier op leide</l>
<l>20595 Lancelote lachter, ende hi seide</l>
<l>Dat hijt qualike hadde gedaen</l>
<l>Int inde. Si pensde sonder waen,</l>
<l>Dat sere costen soude dat wort</l>
<l>Binnen der weken, datsi hadde gehort.</l>
<l>20600 Na etene bat si Behorde</l>
<l>Dat hi vore seggen die worde</l>
<l>Lancelote sinen neve alsoe</l>
<l>Alse die coninc Ydier seide doe;</l>
<l>"Ende ic wille, dat seggic u,</l>
<l>20605 Dat een tornoy werde genomen nu</l>
<l>Van heden opten derden dach,</l>
<l>Op aventure wats gescien mach;</l>
<l>Ende ic wille boven alle dinc</l>
<l>Datten neme Bandemagus die coninc</l>
<l>20610 Jegen die van hir binnen. Nu vart:</l>
<l>Segt datic hem dit ontbiede ter vart."</l>
<l>Hi sciet vander coninginnen te hant</l>
<l>Ende voer dar hi Lancelote vant,</l>
<l>Ende seiden wat die coninginne ontboet.</l>
<l>20615 "Dit wert gedaen," seide Lanceloet,</l>
<l>"Nadien dat es die wille mire vrouwen;</l>
<l>Nochtan hebbic sorge en trowen,</l>
<l>Dat mijns heren verlies sal wesen."</l>
<l>Hi sprac te Bandemaguse na desen</l>
<l>20620 Ende seide: "Here, ic biddu dat gi</l>
<l>Enen tornoy dor die live van mi</l>
<l>Doet nemen jegen mijns heren liede,</l>
<l>Den coninc Arture ende sine maysnide."</l>
<l>Die coninc Bandemagus sprac na dien:</l>
<l>20625 "Here, al u wille saels gescien,</l>
<l>Want en es sake die ic vermach</l>
<l>Ic en doese dor u heden den dach,</l>
<l>Ende ic ben blider hier ave</l>
<l>Dan oftmen mi nu gave</l>
<l>20630 Den besten casteel, die heeft nu</l>
<l>Die coninc Artur, dat seggic u."</l>
<l>Bandemagus sinde ter vaert</l>
<l>.ij. princhen tes conincs hove wart,</l>
<l>Die van sinen halven den tornoy namen,</l>
<l>20635 Alsi den coninc te spraken quamen,</l>
<l>Jegen die vander tafelronde.</l>
<l>Ende Walewein sekerde te dier stonde</l>
<l>Bi gehete van Arture den coninc;</l>
<l>Ende si bespraken alsoe die dinc,</l>
<l>20640 Dat op den derden dach van desen</l>
<l>Die tornoy vor Karmeloet soude wesen.</l>
<l>Die princhen kerden ten coninc saen</l>
<l>Ende seiden wat si hadden gedaen.</l>
<l>Artur die coninc ginc dar hi vant</l>
<l>20645 Sine ridders, ende seide te hant:</l>
<l>"Walewein, gi hebt verstaen die dinc,</l>
<l>Die mi ontboet Bandemagus die coninc.</l>
<l>Al ne haddewi hier in nember liede</l>
<l>Dan onse heimelike maysnide,</l>
<l>20650 Nochtan wanic in allen manieren</l>
<l>Dat wine wel souden scoffieren."</l>
<l>Mijn here Walewein antwerde nu:</l>
<l>"Bider trouwen die ic sculdech ben u,</l>
<l>Her coninc, hi hevet dit gedaen</l>
<l>20655 Optie sekerheide, sonder waen,</l>
<l><edition n="139"/>Vanden riddere sonder genoet,</l>
<l>Die di wapine droech al roet."</l>
<l>Savonts alst slaeptijt wart</l>
<l>Ginc elc te siere herbergen wart,</l>
<l>20660 Soe dat in ene camere ginc</l>
<l>Slapen allene Artur die coninc;</l>
<l>Ende Lanceloet ende Behort quamen</l>
<l>Dar si die dore open vernamen,</l>
<l>Die de coninginne wisde te voren</l>
<l>20665 Behorde, alse gi moget horen.</l>
<l>Si gingen dar in tien stonden,</l>
<l>Ende hadden hare perde gebonden</l>
<l>Ane enen boem. Doe wiste die coninginne</l>
<l>Dat Lanceloet was dar inne</l>
<l>20670 Si dede gaen slapen dar nare</l>
<l>Die joncfrouwen hare entare.</l>
<l>Die coninginne ginc te hant</l>
<l>Dar si Lancelote vant.</l>
<l>Alsi hen ondersagen dreven si</l>
<l>20675 Grote bliscap, bedi</l>
<l>Si haddent beide begert lange.</l>
<l>Tierst datsi spraken onderlange</l>
<l>Vrachde die coninginne met stade</l>
<l>Lancelote wat hi dade.</l>
<l>20680 Hi antwerde: "Wel, God danc."</l>
<l>Die coninginne maecte haren ganc</l>
<l>Tote Behorde, ende namene bider hant,</l>
<l>Ende leidene in ene camere te hant</l>
<l>Dar hi dien nacht in slapen soude,</l>
<l>20685 Ende si keerde alsoe houde</l>
<l>In die camere dar Lanceloet was doe,</l>
<l>Ende sloet die dore vaste toe.</l>
<l>Si ginc met hem slapen dar naer.</l>
<l>Si dreven hare bliscap daer,</l>
<l>20690 Dar si lange ombe hadden gewacht.</l>
<l>Si sliepen lettel daer binnen der nacht:</l>
<l>Si spraken van mengerhande sake:</l>
<l>Si waren dien nacht te gemake.</l>
<l>Een lettel vorden dage seide si:</l>
<l>20695 "Het es tijt dat gi</l>
<l>En wech vart," bider dinc</l>
<l>Dat in costumen hadde di coninc</l>
<l>Smargens te comene te hare.</l>
<l>Si wecte Behorde dar nare.</l>
<l>20700 Eer si van danen scieden</l>
<l>Bat die coninginne hen lieden</l>
<l>Datsi tsavonts weder quamen.</l>
<l>Si voren en wech tes si vernamen</l>
<l>Die tenten dar Bandemagus lach.</l>
<l>20705 Alsi dar quamen soe waest dach.</l>
<l>Die coninc was op doe gereet,</l>
<l>Alse die na Lancelote ontbeet,</l>
<l>Ende van siere coemste was blide.</l>
<l>Si gingen horen messe tien tide</l>
<l>20710 Ende waren alden dach int hof.</l>
<l>Savonts namen si anden coninc orlof</l>
<l>Ende voren ter coninginnen saen,</l>
<l>Dar si wel waren ontfaen.</l>
<l>Lanceloet ende die coninginne</l>
<l>20715 Dreven al dien nacht haer minne.</l>
<l>Vorden dage stont si op ende seide</l>
<l>Tote Lancelote sonder beide:</l>
<l>"Ic hebbe gereet wapine u,</l>
<l>Ende ic sal u wapinen nu</l>
<l>20720 Eer gi van mi sceet, sekerleke;</l>
<l>Ic wille dat u niet en gebreke.</l>
<l>Het sal mi wel helpen dat ic bem</l>
<l>Darmen u wapent," sprac si te hem.</l>
<l>"Ic willet wel, vrowe," seide hi,</l>
<l>20725 "Nadat alsoe u wille si:</l>
<l>Want bi u en magic anders doen niet</l>
<l>Dan betren, wats gesciet."</l>
<l>Die coninginne stont op mettien worde</l>
<l>Ende si wecte Behorde.</l>
<l>20730 Si gaf Lancelote wapine al wit</l>
<l>Ende Behorde al rode na dit.</l>
<l>Lanceloet wapende hem te hant.</l>
<l>Die coninginne halp hem ende bant</l>
<l>Sinen helm ter stede.</l>
<l>20735 Alse hi gereet was ende Behort mede</l>
<l>Voren si te hant uten hove</l>
<l>Bider coninginnen orlove.</l>
<l>Alse Lanceloet van hare sciet</l>
<l>Beval si hem dat hi en quame niet</l>
<l>20740 Ten tornoye vore dat tierchitijt ware,</l>
<l>En dade noet. Hi seide hare</l>
<l>Hi soude ontbeiden tote dien</l>
<l>Dat hire noet toe soude sien.</l>
<l>Si reden tote dat si vernamen</l>
<l>20745 Datsi te Bandemagus loegen quamen</l>
<l>Recht alst dagen begonde.</l>
<l>Bandemagus was op tier stonde;</l>
<l>Hi wiste wel dat Lanceloet soude</l>
<l>Tilike comen, ende hi woude</l>
<l>20750 Jegen hem gaen alse hi quam.</l>
<l>Tierst hi Lancelote vernam</l>
<l>Gewapent comen, hi kinden saen</l>
<l>Met dat Behort den helm af hadde gedaen.</l>
<l>Die coninc hietse wel comen wesen,</l>
<l>20755 Ende si beetten na desen,</l>
<l>Ende sijn op neuwe perde geseten;</l>
<l>Die hare en hadden des nachts niet geten.</l>
<l>Tierst datsi messe hadden gehort,</l>
<l>Ende si weder quamen vort,</l>
<l>20760 Die loegen waren vol vrowen ende joncfrouwen,</l>
<l>Die den tornoy wouden scouwen;</l>
<l>Ende die mersch was in beiden siden</l>
<l>Met ridderen bedect te dien tiden,</l>
<l>Diere wel .iiij.m. doe waren.</l>
<l>20765 Dar was gejosteert sonder sparen.</l>
<l>Dar was grote porsse in elke side.</l>
<l>Die coninginne quam te priemtide,</l>
<l>Ende met hare vrowen vele</l>
<l>Ende joncfrouwen, ombe sien ten spele.</l>
<l>20770 Die keyser van Almanien was comen doe,</l>
<l>Entie coninc van Norgales toe,</l>
<l>Soe dat dar waren .iiij. coninge</l>
<l>Met ere groter sameninge,</l>
<l>Datter niet jegen mochte staen</l>
<l>20775 Des conincs Arturs liede, sonder waen,</l>
<l>Mar dat hen te staden stonden</l>
<l>Die ridders vander tafelronden,</l>
<l>Die met groter geselscap quamen,</l>
<l>Wel .iiij.m. ridders te samen,</l>
<l>20780 Entie bloetste van al desen</l>
<l>Woude goet ende stout geheten wesen.</l>
<l>Entie vander tafelronden</l>
<l>Drogen alle tekene tien stonden</l>
<l>Boven op hare coverturen,</l>
<l>20785 Datmen[se] kinde tallen uren,</l>
<l>Ende alsi vergadert waren</l>
<l>Si staken ende slogen sonder sparen.</l>
<l>Si staken neder ter erden</l>
<l>Die ridders mettien perden,</l>
<l>20790 Ende deden soe vele dar ter stede</l>
<l>Bi harre groter vromechede,</l>
<l>Datsi wederkeren deden bidien</l>
<l>Die gene die hadden begonnen vlien.</l>
<l>Si worden stridende tien tiden</l>
<l>20795 Onderlinge in beiden siden,</l>
<l>Dat niman en was vroet das</l>
<l>Welke pertie int scoenste was.</l>
<l>Doe quam mijn here Walewein daer,</l>
<l>Ende Gaheret sijn broeder daer naer,</l>
<l>20800 Ende wel .cc. ridders mede,</l>
<l>Die hen volgeden tier stede,</l>
<l>Die waren vandien meesten love</l>
<l>Vandies conincs Arturs hove,</l>
<l>Sonder die vander tafelronden.</l>
<l>20805 Mijn her Walewein seide tien stonden:</l>
<l><edition n="140"/>"Volget mi, heren, ende dat doet</l>
<l>Soe starcke dat in onse gemoet</l>
<l>Nieman en come van soe groter machte,</l>
<l>Men dragene ter erden met crachte."</l>
<l>20810 Si seiden si souden doen alsoe.</l>
<l>Mijn her Walewein porde doe,</l>
<l>Ende reet dar wart mettien orsse,</l>
<l>Dar hi sach die meeste porsse.</l>
<l>Hi stac den iersten ter erde,</l>
<l>20815 Dien hi gemoette, al mettien perde,</l>
<l>Soe dattie glavie te stucken brac.</l>
<l>Ende Gaheret, sijn broeder, stac</l>
<l>Enen andren dat hi ter erden vel;</l>
<l>Entie andre dadent alsoe wel,</l>
<l>20820 Dat elkerlijc sine glavie brac,</l>
<l>Soe dat selc van hen lieden stac</l>
<l>Den riddere af die jegen hem tornierde,</l>
<l>Dar selc ander af faelgierde.</l>
<l>Mijn her Walewein deet soe wel doe,</l>
<l>20825 Ende Gaheret, sijn broeder, toe,</l>
<l>Dat die waren jegenworden</l>
<l>Wel seggen mochten met waren worden</l>
<l>Datsi waren, sekerlike,</l>
<l>Die beste ridders van ertrike.</l>
<l>20830 Si poengierden wech ende weder,</l>
<l>Ende staken ridders ende perde neder,</l>
<l>Soe datsi scoffierden te hande</l>
<l>Bi harre vromecheit die viande,</l>
<l>Datsi niet langer en hadden macht</l>
<l>20835 Te werne mijns heren Waleweins cracht,</l>
<l>Ende diere vander tafelronde.</l>
<l>Si setten hen ter vlucht tier stonde</l>
<l>Al dattie perde mochten gelopen,</l>
<l>Ende het begonste op hen ropen</l>
<l>20840 Vrowen ende joncfrouwen ombe dat doen,</l>
<l>Ende mespriseden hen sere datsi vloen.</l>
<l>Alse Behort wert geware das,</l>
<l>Dat die gene, die hi sculdech was</l>
<l>Te helpene, hen soe scoffierden</l>
<l>20845 Inden tornoy dar si tornierden,</l>
<l>Hi tonetse Lancelote ende seide:</l>
<l>"Hier ne doech gene langer beide.</l>
<l>Laet ons hen helpen, si hebbens noet."</l>
<l>"Ic wilt wel," seide Lanceloet.</l>
<l>20850 Hi sprac den coninc Bandemaguse an:</l>
<l>"Here, volcht ons, ende uwe man;</l>
<l>Nu donct wel dat wi nu mogen</l>
<l>Lichte te lange gedogen."</l>
<l>Die coninc seide: "Vart vore, here,</l>
<l>20855 Wi selen u volgen nu mere."</l>
<l>Behort toende sonder lette</l>
<l>Lancelote, Waleweine ende Gaherette,</l>
<l>Ende seide: "Dese .ij. hebben nu</l>
<l>Onse liede gescoffiert, seggic u;</l>
<l>20860 Here, laet lopen ten enen wart,</l>
<l>Ende ic ten andren metter vart.</l>
<l>Mogewi de .ij. scoffieren,</l>
<l>Die jacht blift in alre maniere."</l>
<l>Behort reet op Gaherette soe wel,</l>
<l>20865 Ende stakene, dat hi ter erden vel</l>
<l>Alte gader met sinen perde,</l>
<l>Ende dat hi was gequetst herde</l>
<l>Vanden perde, dat op hem was gevallen.</l>
<l>Hi lach in onmacht met allen.</l>
<l>20870 Lanceloet oec lopen liet</l>
<l>Op Waleweine, dien hi en kinde niet,</l>
<l>Ombe dat hi andre wapine droech op dien dach</l>
<l>Dan hi van rechte te dragene plach,</l>
<l>Ende stakene dore den scilt doe</l>
<l>20875 Ende dore dien halsberch toe,</l>
<l>Soe dattie glavie int leste</l>
<l>Indie slinke scoudere veste,</l>
<l>Soe dat hine vanden perde</l>
<l>Al geysert dede vallen ter eerde.</l>
<l>20880 Alse die ridders van Arturs hove sagen</l>
<l>Hoe Walewein ende Gaheret lagen,</l>
<l>Die de .ij. ridders waren doe,</l>
<l>Dar si meest hopen hadden toe</l>
<l>Ombe te scoffierne haer wederwinnen,</l>
<l>20885 Si waren drove in haren sinnen.</l>
<l>Lanceloet trac sijn swert,</l>
<l>Ende vor vort met snelre vart</l>
<l>Dar hi die meeste perse sach,</l>
<l>Ende gaf den iersten enen slach,</l>
<l>20890 Dien hi achterhaelde, dat hi met allen</l>
<l>Vanden perde doet moeste vallen.</l>
<l>Doe begonste hi ane te vane</l>
<l>Ridders ende perde doet te slane,</l>
<l>Af trecken vanden halsen scilde,</l>
<l>20895 Helme van hovede, dar hi wilde,</l>
<l>Ende dede bi siere vromechede</l>
<l>Soe grote wonderlijchede,</l>
<l>Dar si alle sagen toe,</l>
<l>Datter nieman en was doe</l>
<l>20900 Soe cone, dat hi sijns slachs dorste ontbiden,</l>
<l>Mar si vloen alle tien tiden.</l>
<l>Hi sloech doet al dat hi rochte</l>
<l>Ende dat hi achterhalen mochte,</l>
<l>Soe datsi vor hem vlouwen dar,</l>
<l>20905 Ende hi hen soe verre volgede naer,</l>
<l>Dat hi die gesellen vernam</l>
<l>Vander tafelronden dar hi quam.</l>
<l>Alse Lanceloet hadde vonden</l>
<l>Die gesellen vander tafelronden</l>
<l>20910 Hi kinnetse wel te hant</l>
<l>Bidien tekene dat hire an vant.</l>
<l>Hi voer te hen lieden saen,</l>
<l>Ende ginc grote slagen slaen.</l>
<l>Hi sloech ende stac ter eerde</l>
<l>20915 Beide ridders ende peerde.</l>
<l>Hi trac scilde ende helme af:</l>
<l>Hi scorde met slagen, die hi gaf,</l>
<l>Die halsberge vanden ridders doe.</l>
<l>Behort was hem ember toe,</l>
<l>20920 Die daer wrachte groet wonder,</l>
<l>Soedat si soe daden onder</l>
<l>Die gesellen vander tafelronden,</l>
<l>Bi dat hen in staden stonden</l>
<l>Bandemagus ende die met hem waren,</l>
<l>20925 Dat hen dandre niet conden bewaren,</l>
<l>Ende worden bedreven te dien,</l>
<l>Datsi uter plaetsen moesten vlien.</l>
<l>Ende alse Arturs volc vlien sach</l>
<l>Die gene, daer al har troest an lach,</l>
<l>20930 Si hieten al har weldoen mettien,</l>
<l>Ende gingen mettien andren vlien.</l>
<l>Ende Lanceloet jagede doe</l>
<l>Toter porten van Kameloet toe.</l>
<l>Arturs liede vlouwen in die port,</l>
<l>20935 Ende dandre volgeden hen vort,</l>
<l>Ende jagedense tes si vernamen</l>
<l>Dat si tes conincs palayse quamen.</l>
<l>Doe kerden si weder in hare liede,</l>
<l>Blide vander eren die hen gesciede.</l>
<l>20940 Entie coninc Artur, die lach</l>
<l>Ten vensteren, ende die jacht sach,</l>
<l>Ende sach dwonder dat Lanceloet wrochte,</l>
<l>Dat geen man des gelike doen mochte,</l>
<l>Den coninc droech wel in moede das,</l>
<l>20945 Dat ghene ember Lanceloet was.</l>
<l>Ende dar Lanceloet soude liden</l>
<l>Vor hem, die coninc sprac te dien tiden:</l>
<l>"Her ridder, ontbeit een lettel nu,</l>
<l>Laet mi jegen u spreken, des biddic u."</l>
<l>20950 Lanceloet antwerde alsoe houde</l>
<l>Dat hijt gerne doen soude.</l>
<l>Die coninc quam bat neder doe</l>
<l>Ende sprac Lancelote toe:</l>
<l>"Here, gi vart wech: wet wel dat gi sijt</l>
<l>20955 Man vander werelt nu ter tijt,</l>
<l><edition n="141"/>Wies kinnesse ic gerst name,</l>
<l>Op dat u ware bequame.</l>
<l>In en kinne u niet, na mine wetentheide,</l>
<l>Anders dan ic wel weet die waerheide</l>
<l>20960 Dat gi sijt sonder gelike</l>
<l>Die beste ridder van eertrike.</l>
<l>Nu biddic u, oft u es bequame,</l>
<l>Dat gi mi segt uwen name</l>
<l>Op minne ende op hoveschede,</l>
<l>20965 Oft gi af doet nu ter stede</l>
<l>Uwen helm, datic u mach besien."</l>
<l>Lanceloet antwerde na dien:</l>
<l>"Minen name en seggic niet,</l>
<l>Mar, here, na dat gijt gebiet,</l>
<l>20970 Ic sal den helm af doen." Alse Lanceloet</l>
<l>Dat dede ende sijn angesichte was bloet,</l>
<l>Kindene die coninc ter selver tide,</l>
<l>Ende was sijns utermaten blide,</l>
<l>Ende quam gelopen nederwart.</l>
<l>20975 Ende Lanceloet beette metter vart.</l>
<l>Die coninc vrachdem wat hi dade?</l>
<l>Hi seide: "Wel, bider Gods genade."</l>
<l>Doe vrachde hem die coninc das,</l>
<l>Wie die riddere mettien roden wapinen was,</l>
<l>20980 Die hem soe wel hadde gestaen bi?</l>
<l>"Here, hets Behort," antwerde hi.</l>
<l>"Ay Behort," seide die coninc,</l>
<l>"Gi hebt mi verraden met deser dinc,</l>
<l>Die wel wist dat Lanceloet was</l>
<l>20985 Int lant ende niet en woecht das.</l>
<l>Haddict geweten, dat seggic u,</l>
<l>Het ne ware niet alsoe alst es nu."</l>
<l>Die coninc Artur nam te handen</l>
<l>Lanceloete ende Behorde bi handen,</l>
<l>20990 Ende leitse int palays opwart,</l>
<l>Deetse ontwapinen metter vart.</l>
<l>Hi ontboet die coninginne, dire quam;</l>
<l>Ende alsi Lancelote vernam,</l>
<l>Hen es niet te vragene oft si</l>
<l>20995 Utermaten blide was dar bi.</l>
<l>Si dancte hem sere dare nare</l>
<l>Vanden scake, dat hi sinde hare.</l>
<l>Alsi in deser feesten waren</l>
<l>Quam mijn her Walewein gevaren</l>
<l>21000 Mettien trinsoene, dat gesteken was</l>
<l>Dor sine scouderen, alsmen eer las.</l>
<l>Die coninc ginc tote hem neder doe,</l>
<l>Ende alle die baroene toe,</l>
<l>Besien oft hi sere was gewont.</l>
<l>21005 Hi hadde soe sere gebloet tier stont,</l>
<l>Dat hi bleec was worden vandien.</l>
<l>Alsene die meesters hadden besien</l>
<l>Ende dat trinsoen ute gedaen,</l>
<l>Si seiden hi soude al ontgaen,</l>
<l>21010 Hi sal binnen der maent genesen.</l>
<l>Si waren alle blide van desen.</l>
<l>Alse Walewein op sijn bedde lach</l>
<l>Ende hi Lancelote versach,</l>
<l>Hi seide: "Sijt willecome, here;</l>
<l>21015 Haddic u hier geweten ere</l>
<l>Ic ne ware niet gelegen nu;</l>
<l>Ic hadde geselscap gehouden u</l>
<l>Alse den besten riddere van ertrike</l>
<l>Entien besten man sonder gelike,</l>
<l>21020 Ende dien ic meest minne mede;</l>
<l>Gi hebt getoent te menger stede,</l>
<l>Ende hir al sonderlange,</l>
<l>Dies selken mogen gedinken lange,</l>
<l>Dien gesellen vander tafelronden;</l>
<l>21025 Want bi uwer doget es nu ter stonden</l>
<l>Hare hoverde onder gedaen;</l>
<l>Ende hare felheide, sonder waen,</l>
<l>Die si hadden begonnen jegen u,</l>
<l>Es al te niwete comen nu."</l>
<l>21030 "Hebben si mi iet misdaen," sprac Lanceloet,</l>
<l>"Dat vergevic hen al, cleine ende groet,</l>
<l>Ombe die minne vanden here mijn,</l>
<l>Ende ombe dat si mine gesellen sijn."</l>
<l>Mijn her Walewein sprac ten coninc:</l>
<l>21035 "Live here, doet ene dinc,</l>
<l>Nemt mijn her Lancelote nu</l>
<l>Ende leittene daer boven met u,</l>
<l>Ende doet hem die meeste ere</l>
<l>Die gi mogt doen embermere,</l>
<l>21040 Ende bidt dor sine minne</l>
<l>Dat si tote hem comen hir inne,</l>
<l>Alle die gene, die nu tien tide</l>
<l>Tornierden in sine side:</l>
<l>Den keyser van Almanien voren,</l>
<l>21045 Ende alle die hem toe behoren,</l>
<l>Coninge, hertogen dier gelike,</l>
<l>Ende alle die graven gemeinlike,</l>
<l>Ende alle die hen behoren toe."</l>
<l>Die coninc Artur dede alsoe,</l>
<l>21050 Ende hilt groet hof mettien heren</l>
<l>Ende rike, met groter eren,</l>
<l>Durende tote den sondage</l>
<l>Met groter feesten, sonder sage.</l>
<l>Des sondachs na dien iersten male</l>
<l>21055 Was Walewein bracht in die zale</l>
<l>Al siec; dar sat bi hem in enen rinc</l>
<l>Van Almanien die coninc,</l>
<l>Ende Bandemagus die coninc mede.</l>
<l>Lanceloet sat oec ter selver stede</l>
<l>21060 Entie coninginne, die van vele dingen</l>
<l>Tale hadde. Doe dedemen bringen</l>
<l>Dat scaecspel, daer gi af moget horen.</l>
<l>Die coninc Bandemagus sat voren</l>
<l>Ombe te spelne doe een spel:</l>
<l>21065 Dar en const niman alsoe wel</l>
<l>Dochte den genen die daer saten;</l>
<l>Mar hen wonderde utermaten,</l>
<l>Dat si sagen dat scaecspel</l>
<l>Jegen den coninc spelen alsoe wel,</l>
<l>21070 Dar nochtan nieman hant toe ne dede.</l>
<l>Die coninc was nochtan int inde daer mede</l>
<l>Soe mat oneerlike,</l>
<l>Dat sine bespotten gemeinlike.</l>
<l>Die keyser van Almanien speelde na dien,</l>
<l>21075 Dien dat selve moeste gescien,</l>
<l>Entie coninc van Norgales mede,</l>
<l>Die beide gemat waren tier stede</l>
<l>Oneerliker dan die coninc.</l>
<l>Her Walewein speelde na die dinc,</l>
<l>21080 Ende was noch oneerliker gemat</l>
<l>Dan enech diere toe sat.</l>
<l>Si baden der coninginnen doe</l>
<l>Te speelne, dire node quam toe:</l>
<l>Ende si was gemat dan.</l>
<l>21085 Doe sprac si aldus Lancelote an:</l>
<l>"Here, ic ben gemat, wrect mi,</l>
<l>Ic biddes u, oft u wile si."</l>
<l>Hi seide: "Vrouwe ic doet gerne."</l>
<l>Doe baeds hem die coninc tontberne,</l>
<l>21090 Ende seide: "Gi selt van desen</l>
<l>Int inde erre moten wesen."</l>
<l>Lanceloet seide: "Ic en sal ombe dat</l>
<l>Niet erre werden, al werdic mat,</l>
<l>Bedie hets andren lieden gesciet,</l>
<l>21095 Bedie en salics mi belgen niet."</l>
<l>Doe sette Lanceloet sijn spel,</l>
<l>Ende speelde soe utermaten wel,</l>
<l>Dats hen allen wonderde doe.</l>
<l>Hi leide sijn spel daer toe,</l>
<l>21100 Dat hi int inde dat spel wan.</l>
<l>Doe seinde hem wijf ende man,</l>
<l>Bedie dat hen lieden ierst dochte</l>
<l>Dat nieman dat spel winnen ne mochte.</l>
<l>Op dien dach Artur die coninc</l>
<l>21105 Dede sitten gaen an enen rinc</l>
<l><edition n="142"/>Die gesellen vader tafelronden,</l>
<l>Ende dede comen te dien stonden</l>
<l>Clerke, die tier uren</l>
<l>In scrifte setten die avonturen,</l>
<l>21110 Die den ridders van daer binnen waren</l>
<l>Gesciet in hare uutvaren.</l>
<l>Men brachte vort die heilegen saen,</l>
<l>Dar die eede op waren gedaen.</l>
<l>Die coninc sprac te Lanceloet doe,</l>
<l>21115 Dar alle die van binnen horden toe:</l>
<l>"Lanceloet, doe gi van hier sciet</l>
<l>Gine deet doe uwen eet niet,</l>
<l>Dar men u [bi] geloven mach</l>
<l>In u comen heden den dach;</l>
<l>21120 Ende gi hebt van dien stonden</l>
<l>Vele aventuren vonden,</l>
<l>Dat gi sciet van hier binnen,</l>
<l>Die wi horen willen ende kinnen,</l>
<l>Dimen hir binnen in scrifte al</l>
<l>21125 Met andren aventuren leggen sal;</l>
<l>Gi moet sweren hier ter stede</l>
<l>Dat gi niet en selt seggen dan waerhede;</l>
<l>Ende om scande die u es gesciet</l>
<l>Ne seldi daventuren helen niet."</l>
<l>21130 Hi swoert, ende Walewein mede</l>
<l>Ende Behort en Gaheret ter stede.</l>
<l>Doe teelde Lanceloet van allen</l>
<l>Aventuren, die hem waren gevallen</l>
<l>Sider dat hi vanden hove sciet.</l>
<l>21135 Tierst seidi wat hem was gesciet</l>
<l>Van dien Griffoene, des genoech</l>
<l>Hoe hi sine wapine en wech droech.</l>
<l>Daerna teeldi vander quene,</l>
<l>Dine verre leidde hene.</l>
<l>21140 Dar na hoene genas die joncfrouwe</l>
<l>Vanden venine, ende vander rouwe,</l>
<l>Die hi ter fontaynen ontfinc,</l>
<l>Ende hoe sine minde ombe die dinc,</l>
<l>Ende datsi na doet was daer of,</l>
<l>21145 Ende hoe si doe dede gelof</l>
<l>Te behoudene hare suverhede</l>
<l>Dor sine minne, telker stede;</l>
<l>Dar na hoe hi halp in har orlogen</l>
<l>Karles kindre, des hertogen,</l>
<l>21150 Ende hoe hi scoffierde in dien playne</l>
<l>Gaherette, Gurreesse ende Acgrawayne,</l>
<l>Bi dat hise ne kinde niet;</l>
<l>Darna hoe dattene Lioneel liet</l>
<l>Int foreest, dar hi lach,</l>
<l>21155 Ende hoene betoverde optien dach</l>
<l>Die vrowen, dine slapende vonden,</l>
<l>Ende hoe sine wech vorden te dien stonden</l>
<l>Ten castele vander Caretten; hoe</l>
<l>Datten ene joncfrouwe verloeste doe.</l>
<l>21160 Darna, hoe hi ten tornoye quam,</l>
<l>Die die coninc Bandemagus nam</l>
<l>Jegen den coninc ven Norgales, ende waer,</l>
<l>Ende hoe dat hi hem halp daer.</l>
<l>Die coninc van Norgales sprac dar toe:</l>
<l>21165 "Warlike, gi holpt hem wel doe,</l>
<l>Want ic noit man op enen dach</l>
<l>Soe vele met wapinen doen sach.</l>
<l>Ende wi waren bi u allene</l>
<l>Alle gescoffiert gemene."</l>
<l>21170 Doe loech Artur die coninc</l>
<l>Ende alle die waren inden rinc.</l>
<l>Doe begonste hi tale das,</l>
<l>Hoe hi tes conincs Vesschers was,</l>
<l>Ende hoe hi onder die tumbe sloech doet</l>
<l>21175 Een serpent, dat hem dede vrese groet;</l>
<l>Ende hoe dat heilege vat,</l>
<l>Alsmen dar ter taflen sat,</l>
<l>Vervulde met dierre spisen</l>
<l>Die taflen in alre wisen;</l>
<l>21180 Mar hine gewoch niet das,</l>
<l>Hoe hi vans conincs dochter bedrogen was.</l>
<l>Dat ne liet hi te seggene niet</l>
<l>Om die scande die hem was gesciet;</l>
<l>Mar ombe siere vrowen wille,</l>
<l>21185 Der coninginnen, swech hire af stille,</l>
<l>Darhi waende verliesen mede</l>
<l>Hare minne, wiste si die waerhede.</l>
<l>Dar seidi alle daventuren,</l>
<l>Die hem gescieden, vander uren</l>
<l>21190 Dat hi vanden hove sciet; ende daer nare</l>
<l>Teldi hen die niemare</l>
<l>Van Hestore, dat hi sijn broder was,</l>
<l>Ende hoe hi eer niet en wiste das.</l>
<l>Hi vertelde vandien danse daer naer,</l>
<l>21195 Hoe sire alle bleven die quamen daer,</l>
<l>Ende bi wat redene dat gevel,</l>
<l>Ende dat hi dar vant tscaecspel,</l>
<l>Dat hi sinde der coninginnen.</l>
<l>Doe seidi hen vander onminne</l>
<l>21200 Ende vander rouwe ende vander ongenaden,</l>
<l>Die hem thertogen Karles neven daden,</l>
<l>Dar sine worpen gevangen</l>
<l>In enen put onder die slangen.</l>
<l>Die coninc weende tier ure</l>
<l>21205 Alse hi horde die aventure;</l>
<l>Wet wel, dat dat selve dede</l>
<l>Die coninginne ende al thof mede.</l>
<l>Ende hi toende hen die joncfrouwe,</l>
<l>Dine brachte uten groten rouwe.</l>
<l>21210 Hi telde vort vore hen allen</l>
<l>Daventure dat hem was gevallen</l>
<l>Toter tijt dat hi ten tornoye quam.</l>
<l>Ende alse die coninc al dat vernam</l>
<l>Hi seide: "Mi wondert sere des,</l>
<l>21215 Dat Estor van Mares u broder es;</l>
<l>Niet, ic en ben blide van desen,</l>
<l>Want Hestor donct mi wesen</l>
<l>Een vanden besten ridders bi gelike,</l>
<l>Die ic nu weet in ertrike;</l>
<l>21220 Entie tafelronde soude bi dien</l>
<l>Vele te meer sijn ontsien,</l>
<l>Datter .ij. ridders toe behoren,</l>
<l>Die beste dimen wet, als te voren."</l>
<l>Ende ombe dat die niemaren</l>
<l>21225 Van Lanceloets daden merre waren</l>
<l>Dan van el imanne dede die coninc</l>
<l>In scrifte setten al die dinc,</l>
<l>Soe dat ins conincs almarie was vonden</l>
<l>Een boec van desen, te dien stonden</l>
<l>21230 Dat hi was gewont ter doet,</l>
<l>Die sprac van Lancelote wonder groet.</l>
<l>Alse Lanceloets aventuren waren dar</l>
<l>In scrifte geset, daer naer</l>
<l>Seide Walewein die sine alsoe,</l>
<l>21235 Mar hine deder genen eet toe,</l>
<l>Bedien dat hi dede dar of</l>
<l>Sinen eet doe hi rumede thof.</l>
<l>Hi telde vander tumben thant,</l>
<l>Die hi ter woester capellen vant,</l>
<l>21240 Dar hi die swerde vant gerecht,</l>
<l>Ende vander tumben die berde soe lecht,</l>
<l>Ende vanden letteren, die deden verstaen</l>
<l>Dat dat vier niet ute en soude gaen</l>
<l>Eer die quade riddere quame tier stede,</l>
<l>21245 Die bi sire vulre onsuverhede</l>
<l>Verloes dat hi dar toe niet ne dochte,</l>
<l>Dat hi te hovede bringen mochte</l>
<l>Die aventure vanden grale;</l>
<l>Ende hi hadde met in sine tale,</l>
<l>21250 Dat tere andre stat stonden</l>
<l>Letteren, die dat orconden</l>
<l>Vandien riddere, dat die gone</l>
<l>Ware der drover coninginnen sone;</l>
<l>Dit verstonder lettel wale.</l>
<l>21255 Doe verteldi vort in sine tale</l>
<l><edition n="143"/>Vanden tornoye, darne Hestor af stac,</l>
<l>Dar hi sijn spere op hem brac:</l>
<l>Ende hoe hi sach dragen oppenbaerlike</l>
<l>Der scoenster joncfrouwen van ertrike</l>
<l>21260 Dat heilege grael, ende daer hi besonder</l>
<l>Sach utermaten groet wonder;</l>
<l>Ende die scande, die hem was gedaen</l>
<l>Op den andren dach, sonder waen,</l>
<l>In dien casteel, dar hi weder ende vort</l>
<l>21265 Was gevort al dore die port.</l>
<l>Hi seide vanden hermite dar naer,</l>
<l>Die hem seide ende bedietde al claer</l>
<l>Die betekenesse, dies niet en sparde,</l>
<l>Vanden serpente ende vanden liebarde,</l>
<l>21270 Dar hi hem sine doet in besciet.</l>
<l>Dit was ene sake dire hi niet,</l>
<l>Die coninc Artur, vergeten mochte,</l>
<l>Hi hadse allen tijt in sine gedochte</l>
<l>Ende was altoes bi desen</l>
<l>21275 Ombe sijn leven in vresen.</l>
<l>Alse hi hadde geseit van allen</l>
<l>Aventuren die hem waren gevallen</l>
<l>Sint hi vandien hove sciet,</l>
<l>Dier hi en liet te tellen niet,</l>
<l>21280 Noch ombe ere noch om scande,</l>
<l>Si waren gescreven te hande.</l>
<l>Dar na seide Bohort en Gaheret:</l>
<l>Si waren alle in scrifte geset.</l>
<l>Die coninc beval tien stonden</l>
<l>21285 Dien ridders vander tafelronden</l>
<l>Datsi dar souden openbaren</l>
<l>Oft si ewerinc af gesteken waren.</l>
<l>Die coninc manese alsoe houde,</l>
<l>Dat elc bi sinen ede seggen soude</l>
<l>21290 Oft yman van al der rote</l>
<l>Af hadde gesteken Lancelote.</l>
<l>Si seiden: neent. Doe seide die coninc:</l>
<l>"Ic segge dan bi deser dinc,</l>
<l>Dat Lanceloet heeft nu ter stonden</l>
<l>21295 Meer eren bracht der tafelronden</l>
<l>Dan gi alle hebt gedaen;</l>
<l>Ende si soude meer ondergaen</l>
<l>Ende nederen, ware die sake</l>
<l>Dat hi allene gebrake,</l>
<l>21300 Dan si nederen soude ende vallen</l>
<l>Oft die helecht gebrake van u allen.</l>
<l>Mi donct, dat gi niet sculdech en sijt</l>
<l>Hem te wederseggene teneger tijt,</l>
<l>Want wat hi doen can heeft hi nu</l>
<l>21305 Herde wel ende scone getoent u,</l>
<l>Dar hi neder heeft geworpen mede</l>
<l>Tallen dagen uwe overmodechede."</l>
<l>Si balgen hen ombe dese wort sere,</l>
<l>Ende haetten Lancelote vort mere;</l>
<l>21310 Mar sine woudens vor ogen</l>
<l>Altoes gene gelike togen</l>
<l>Vore dat geproeft was die minne</l>
<l>Tusschen Lancelote entie coninginne,</l>
<l>Alse gi horen selt hier naer,</l>
<l>21315 Dar die boec af sprect al claer.</l>
<l>Alse die gesellen hadden gedaen</l>
<l>Den coninc hare aventuren verstaen</l>
<l>Sprac die coninc in deser maniere:</l>
<l>"Hier ne sijnre comen mar viere</l>
<l>21320 Ende ic versta datter waren</l>
<l>.xv. in die queste gevaren,</l>
<l>Wildi goede gesellen sijn nu,</l>
<l>Vartse soeken die porden met u."</l>
<l>Lanceloet seide: "Gi segt wel, ende ic ben</l>
<l>21325 Al gereet te porne met hen:</l>
<l>Hets recht dat van mi alsoe si,</l>
<l>Ombe dat siere in quamen dore mi."</l>
<l>Alse mijn her Walewein sal wesen</l>
<l>Van siere siecheiden genesen</l>
<l>21330 Hi sal soeken die .iij. broder sijn,</l>
<l>Die vander questen noch niet comen sijn;</l>
<l>Ende Behort seide alsoe houde</l>
<l>Dat hi sinen broeder soeken soude,</l>
<l>Ende Gaheret wilde wesen</l>
<l>21335 Geselle, dat seidi, van desen.</l>
<l>Dies namen si die queste onder hen lieden,</l>
<l>Dar si binnen niet af ne scieden,</l>
<l>Men was doe blide ende te gemake;</l>
<l>Men sprac van messeliker saken.</l>
<l>21340 Het geviel op dien selven dach,</l>
<l>Daer die coninginne ten vensteren lach,</l>
<l>Dat Lanceloet bi hare was ende nieman mee</l>
<l>Ne ware soe na dan si twee,</l>
<l>Die hare tale mochte verstaen.</l>
<l>21345 Die coninginne seide tote hem saen:</l>
<l>"Ay Lancelote, verstondi iet die wort,</l>
<l>Die Walewein heden brachte vort,</l>
<l>Dar gi hem horet vertellen</l>
<l>Daventure vander woester capellen,</l>
<l>21350 Die hi seide dat geen man ne brochte</l>
<l>Te hoefde, noch dar toe en dochte,</l>
<l>Eert Gode alsoe bequame</l>
<l>Dat dongevallege riddere daer quame,</l>
<l>Die bider keytivechede</l>
<l>21355 Van siere vulre onsuverhede</l>
<l>Hadde verloren bi dien dingen</l>
<l>Dat hi niet ne mochte te hoefde bringen</l>
<l>Die aventure van den grale,</l>
<l>Ende seide vort in sine tale</l>
<l>21360 Vanden selven riddere mede,</l>
<l>Datmen hiet tere ander stede</l>
<l>Der drover coninginnen sone;</l>
<l>Wettie iet wie es die gone?"</l>
<l>"Nenic, vrowe," antwerde hi.</l>
<l>21365 Si seide: "Lanceloet, dat sidi.</l>
<l>Hets mi leet dat gi bidien eesche</l>
<l>Ende bider hitten van uwen vleesche</l>
<l>Faelgieren moet vandien dingen,</l>
<l>Dat gise te hoefde nine moget bringen,</l>
<l>21370 Dar alle eertsce vromechede</l>
<l>Sal moten sijn gepijnt mede.</l>
<l>Nu mogedi seggen wel dat gi</l>
<l>Mine minne dire hebt gecocht daer bi,</l>
<l>Dat gi hebt verloren dar binnen</l>
<l>21375 Dar gi meer en selt mogen gewinnen;</l>
<l>Ende weet wel, dat ic niet min</l>
<l>Des drover in minen sin</l>
<l>Dan gi sijt, maer mere;</l>
<l>Bedie hets grote scade, here,</l>
<l>21380 Na dien dat u God hadde gemaect</l>
<l>Best ende scoenst ende best geraect,</l>
<l>Ende gratieus boven alle man,</l>
<l>Ende hi hadde u gegeven nochtan</l>
<l>Selc geluc, dat gi sout hebben wale</l>
<l>21385 Gesien dat wonder vanden grale.</l>
<l>Nu hebdi verloren dese dinge</l>
<l>Bi onser beider vergaderinge.</l>
<l>Ons ware beter datic hir voren</l>
<l>Noit en ware worden geboren,</l>
<l>21390 Dan aldus vele gods bleven si</l>
<l>Te done, alst nu es bi mi."</l>
<l>Hi seide: "Vrowe, gi messegget nu;</l>
<l>Ic ne ware niet comen, seggic u,</l>
<l>Te also groter hoecheden</l>
<l>21395 Alsic ben opten dach van heden,</l>
<l>Dat mi al bi u es gesciet.</l>
<l>Ic en hadde bi mi selven therte niet</l>
<l>Int begin van mire wandelinge</l>
<l>Te begripene also hoge dinge</l>
<l>21400 Dar andre liede niet ombe wachten</l>
<l>Bi fauten van haren machten;</l>
<l>Mar dat gi ende uwe grote scoenhede</l>
<l>Mi bracht in soe groete fierhede,</l>
<l>Datic gene aventure en vant</l>
<l>21405 Ic en brachse te hovede te hant.</l>
<l><edition n="144"/>Ic was al seker en haddict niet</l>
<l>Te hoefde bracht, wats ware gesciet,</l>
<l>Bi vromecheiden, ic ne ware</l>
<l>Nembermeer te u comen dar nare.</l>
<l>21410 Ende ic moeste ember," sprac Lanceloet,</l>
<l>"Tote u comen ofte bliven doet.</l>
<l>Ende dit was die sake, die dede</l>
<l>Meest wassen mine vromechede."</l>
<l>Si seide: "En rout mi niet, here,</l>
<l>21415 Dat gi mi mint dus sere,</l>
<l>Nadien dat gire sijt comen bi</l>
<l>Te alsoe groter werdecheiden alse gi segt mi;</l>
<l>Ende mi es leet dat gi hier voren</l>
<l>Te volbringene hebt verloren</l>
<l>21420 Die aventuren vanden grale,</l>
<l>Dar ombe gesticht was, weetmen wale,</l>
<l>Dat geselscap vander tafelronden."</l>
<l>Lanceloet seide te dien stonden:</l>
<l>"Vrowe, gi segt groet wonder nu;</l>
<l>21425 Ic en ware niet comen, seggic u,</l>
<l>Ne haddi geweest, dar toe</l>
<l>Dat ic comen ben, verstaet hoe:</l>
<l>Ic was arm in minen iersten spronc,</l>
<l>Ende buten minen lande, ende jonc;</l>
<l>21430 Ic en hadde niet dese dingen</l>
<l>Sonder vromecheit te hoefde mogen bringen,</l>
<l>Dar gi af sprect, al sonder waen;</l>
<l>Ende ic en hadder niet toe gedaen,</l>
<l>Ne haddic niet soe wel met u gewesen."</l>
<l>21435 Si vrachde hem na desen</l>
<l>Ombe Morgueine, die suster was</l>
<l>Des coninc Artur, alsmen las,</l>
<l>Dine hadde gedreget soe.</l>
<l>Hi telde hare al doe,</l>
<l>21440 Dies si sere tongemake was;</l>
<l>Want si was wel seker das,</l>
<l>Dat sine haette lude no stille</l>
<l>Anders dan ombe haren wille.</l>
<l>Si seide: "Here, ic radu wel</l>
<l>21445 Dat gi u wacht, want si es herde fel</l>
<l>Si can soe vele duvelien,</l>
<l>Si soude met harre toverien</l>
<l>Onneren wel dapperlike</l>
<l>Den besten man van ertrike.</l>
<l>21450 Ic en weet wat anders raden u,</l>
<l>Dan gi nemt dit vingerlin nu,</l>
<l>Ende gijt an uwen vinger draget,</l>
<l>Want het toverie verjaget,</l>
<l>Ende doetse kinnen al bloet,</l>
<l>21455 Want gi hebbes groten noet."</l>
<l>Hi nam dat vingerlijn van hare</l>
<l>Ende deet an sinen vinger daer nare.</l>
<l>Dies anders dages quam niemare</l>
<l>Dat een riddere doet ware,</l>
<l>21460 Ende hiet Ganors van Scollant,</l>
<l>Een edel riddere en een faliant</l>
<l>Alse hi levede, ende van groter machte,</l>
<l>Ende van edelen geslachte.</l>
<l>Die coninc Bandemagus bat doe</l>
<l>21465 Lancelote dat hi sprake dar toe</l>
<l>Ane sinen here, den coninc Arture,</l>
<l>Ofte Bandemagus ware tier ure</l>
<l>Des werdech bi vromecheiden</l>
<l>Ofte bi ridderscepe, niet bi rijcheiden,</l>
<l>21470 Des geselscaps vander tafelronden,</l>
<l>Dat hine ontfinge te dien stonden.</l>
<l>Lanceloet ginc ten coninc te hant,</l>
<l>Dien hi in sine camere vant,</l>
<l>Ende seidem dat die riddere doet ware.</l>
<l>21475 Hi bat den coninc dar nare,</l>
<l>Oft ware sine becominge,</l>
<l>Dat hi in sine stat ontfinge</l>
<l>Den coninc Bandemaguse, oft hem dochte</l>
<l>Dat hi des werdich wesen mochte</l>
<l>21480 Bi ridderscape oft bi crachte,</l>
<l>Niet bi enegen geslachte.</l>
<l>Die coninc antwerde hem saen:</l>
<l>"Al u wille wert gedaen;</l>
<l>Hi es soe vroet man van sinne</l>
<l>21485 Ende van ridderscape, datic wel kinne</l>
<l>Dat hi wel werdich es der dinc,</l>
<l>Dat hi metten andren sitte in den rinc.</l>
<l>Gi sijt selve nu ter stonde</l>
<l>Geselle vander tafelronde,</l>
<l>21490 Ende also wel meester alsic, sonder waen,</l>
<l>Ende hebter uwen eet toe gedaen,</l>
<l>Dat gire en genen man inne</l>
<l>Ne selt doen ontfaen dor minne,</l>
<l>Noch dor nijt weren, dat hi</l>
<l>21495 Des werdech ende soffisant si."</l>
<l>Lanceloet seide: "Bi mire wet,</l>
<l>Hi es van ridderscape bewart bet</l>
<l>Dan vele andre, dimen hir siet;</l>
<l>Ende al en es hi also groet ridder niet</l>
<l>21500 Alsi som sijn, here, nochtan</l>
<l>Es hi soe vorbare ende soe groet man,</l>
<l>Wi souden hebben van sinen geselscape</l>
<l>Meer eren dan van selc ridderscape.</l>
<l>Ic segge, here, bi deser sake,</l>
<l>21505 Dat recht es datmen make</l>
<l>Geselle vander tafelronden.</l>
<l>Ende hi es al noch ten stonden</l>
<l>Wel in sine cracht, dats oppenbaer,</l>
<l>Alse die mare en heeft .l. jaer."</l>
<l>21510 Die coninc ontboet alle bi namen</l>
<l>Die vander tafelronden; ende alsire quamen</l>
<l>Vertelde hen die coninc al bloet</l>
<l>Dat hem geseit hadde Lanceloet</l>
<l>Van Bandemagus den coninc.</l>
<l>21515 Ende alse hem tgeselscap beraden ginc</l>
<l>Seiden si som al oppenbare</l>
<l>Datmenne niet sculdech tontfane en ware,</l>
<l>Ombedat hi niet ne was noch doe</l>
<l>Van ridderscepe geproeft soe,</l>
<l>21520 Dat hi biden ridderscape sine</l>
<l>Werdech ware hare geselle te sine,</l>
<l>Ende datmenne ombe sine rijchede</l>
<l>Niet sculdech en ware tontfane mede,</l>
<l>Mar bi vromecheiden ende bi ridderscape.</l>
<l>21525 Doe sprac een vanden geselscape,</l>
<l>Des conincs Uriens sone Urien,</l>
<l>Ende seide: "Wat sprecti vandien</l>
<l>Dat ember moet wesen, sonder waen;</l>
<l>Wildi, gi seltene ontfaen,</l>
<l>21530 Oft en wildine ontfaen niet,</l>
<l>Nochtan sal hijt sijn, wats gesciet,</l>
<l>Nadat Lanceloet wilt; want hi sal,</l>
<l>Wildi oft ne wilt sinen wille doen al;</l>
<l>Hir bi es beter dat gijt doet gereet</l>
<l>21535 Soe dats u Lanceloet danc weet."</l>
<l>Die coninc Ydier seide doe:</l>
<l>"Gi geeft goeden raet hir toe:</l>
<l>Laet ons dan doen dat wille Lanceloet,</l>
<l>Nadien dat ember wesen moet</l>
<l>21540 Dat hi moet sijn ontfaen."</l>
<l>Doe gingen si ten coninc saen:</l>
<l>Si seiden si dadent gerne dor Lanceloets bede</l>
<l>Ende ombe dat hijs was werdech mede.</l>
<l>Op dien dach Bandemagus die coninc</l>
<l>21545 Sat inder tafelronden rinc,</l>
<l>Ende deder alselken eet toe</l>
<l>Alser toe behorde te done doe;</l>
<l>Want hi swoer in dier manieren,</l>
<l>Dat hi meer en soude faelgieren</l>
<l>21550 Te helpene vrowen dies noet hadden dan,</l>
<l>Noch edelen ontheerden man,</l>
<l>Noch joncfrouwen, op dat hi ware</l>
<l>Van helpen versocht van hare.</l>
<l>Die coninginne namene bider hant</l>
<l>21555 Ende settene bi Lancelote al te hant;</l>
<l><edition n="145"/>Si seide: "Coninc, ic minne u sere,</l>
<l>Dar ombe gevic u desen here</l>
<l>Tenen geselle, ende biddem dat hi</l>
<l>Nu meer uwe geselle si,</l>
<l>21560 Ende dat hi u houde vort an</l>
<l>Over geselle meer dan andren man,</l>
<l>Die hem niet en bestaet nare."</l>
<l>Doe seide Lanceloet tote hare:</l>
<l>"Vrouwe, nadien dat u wille es,</l>
<l>21565 Ic ben herde gewillech des."</l>
<l>Die coninc dancte sere hen beden</l>
<l>Van harre groter hovescheden.</l>
<l>Daer was grote feeste, sonder sage,</l>
<l>Die gedurde al dore drie dage.</l>
<l>21570 Opten vierden dach dar nare</l>
<l>Quam Lanceloet ter coninginnen ende seide hare:</l>
<l>"Vrowe, opdat genoechde u,</l>
<l>Ic soude varen soeken nu</l>
<l>Minen broder ende Lionele.</l>
<l>21575 Ic bens gepijnt in groten dele,</l>
<l>Datic niet en wet war si mogen wesen."</l>
<l>"Ne ware niet soe grote noet van desen,"</l>
<l>Seide si, "mi soude dat sceden</l>
<l>Herde leet sijn van ons beden;</l>
<l>21580 Want mi sal lettel gemaecs gescien</l>
<l>Den dach dat ic u niet sal sien.</l>
<l>Hir ombe biddic u dat gi haest sere,</l>
<l>Oft gi wilt dat ic embermere</l>
<l>Doe dat u bequamelijc si."</l>
<l>21585 Hi sout gerne doen, antwerde hi.</l>
<l>Alse Bandemagus horde mare daer of,</l>
<l>Dat Lanceloet nam anden coninc orlof</l>
<l>Was hi in wille alsoe houde</l>
<l>Dat hi Lancelote volgen soude,</l>
<l>21590 Ende beval sinen neve thant,</l>
<l>Die Patrides hiet, sijn lant,</l>
<l>Ende beval starcke den lieden sijn</l>
<l>Datsi hem onderdanech souden sijn,</l>
<l>Ende dat sine over here ontfingen.</l>
<l>21595 Si waren gewillech te dien dingen.</l>
<l>Des anders dages porde Lanceloet</l>
<l>Uten hove van Kameloet,</l>
<l>Ende Behort ende Gaheret bede,</l>
<l>Entie coninc Bandemagus mede.</l>
<l>21600 Ende alsi van Waleweine scieden</l>
<l>Hi weende sere op hen lieden</l>
<l>Dat hi achter moeste bliven doe</l>
<l>Bi dien, dat hi was gewont soe.</l>
<l>Hi seide hi soude hen volgen nare</l>
<l>21605 Tierst dat hi genesen ware.</l>
<l>Si reden dar har wech gelach,</l>
<l>Sonder eten ende drinken den iersten dach.</l>
<l>Des anders dages, alsi quamen</l>
<l>Uten foreeste, si vernamen</l>
<l>21610 In haren wech bat af .i. deel</l>
<l>Enen herde wel staenden casteel,</l>
<l>Die den casteel van den Witten Dorne hiet.</l>
<l>Sine kinden den casteel niet.</l>
<l>Alsire in quamen si vonden</l>
<l>21615 Enen man ridende tien stonden</l>
<l>Op een mager part al naect,</l>
<l>Ane himde ende ane broec al mesmaect:</l>
<l>Ende hem waren gebonden onsoete</l>
<l>Onder des perts buc sine voete.</l>
<l>21620 Hem volgeden wel .c. robaude doe,</l>
<l>Die op hem huweden ember toe,</l>
<l>Ende worpen na hem mede</l>
<l>Al in een goer ende vullichede,</l>
<l>Ende berechtene soe, datmen ter stont</l>
<l>21625 Niet bekennen mochte nese noch mont.</l>
<l>Gaheret reet een deel bat nare,</l>
<l>Ende wert te hant geware</l>
<l>Dat Mordreit sijn broder was.</l>
<l>Hi was sere tongemake das:</l>
<l>21630 Hi vor te hen lieden waert,</l>
<l>Ende nam enen dorpere metter vart</l>
<l>Ene hache ute siere hant,</l>
<l>Ende gaf Behorde sine gelavie altehant:</l>
<l>Hi sloech op die gene sere doe,</l>
<l>21635 Die sinen broder beredden soe.</l>
<l>Sine gesellen slogense na desen</l>
<l>Gelijc oft beesten hadden gewesen,</l>
<l>Ende si worden doe vliende sere</l>
<l>Ten castele wart, dar was haer here,</l>
<l>21640 Die Matheus die felle hiet bi namen,</l>
<l>Ende alsi gewont vor hem quamen</l>
<l>Ende bloetdech, hi vrachde hen saen</l>
<l>Wie hen dat hadde gedaen.</l>
<l>Een knape seide hem metter vart:</l>
<l>21645 "Here, dar wi brachten udewart</l>
<l>Den verwonnen riddere, wi vonden</l>
<l>.iiij. gewapende ridders tien stonden;</l>
<l>Ende deen riddere van hen vieren</l>
<l>Bescuddene in selker manieren,</l>
<l>21650 Dat hi, dar hi ons quam jegen,</l>
<l>Wel .xl. man heeft doet geslegen."</l>
<l>Alse die here dat horde hi beval</l>
<l>Die porten te slutene overal,</l>
<l>Ende sprac aldus te sinen lieden wart:</l>
<l>21655 "Gi heren, wapent u ter vart;</l>
<l>Ons sijn wel .xl. man verslegen:</l>
<l>Nu laet ons setten dar jegen</l>
<l>Dat wi dat wreken soe sere,</l>
<l>Datmen daraf spreke embermere."</l>
<l>21660 Gaheret, die sinen bruder vant,</l>
<l>Leidene in eens ridders huys thant,</l>
<l>Darsi niemanne in ne vonden;</l>
<l>Die van dien hus waren tien stonden</l>
<l>Ter vechtingen gegaen alle.</l>
<l>21665 Si vonden dar te haren gevalle</l>
<l>Cledere ende perde gnoech:</l>
<l>Si namen dar af har gevoech.</l>
<l>Alse Mordereit weder becomen was</l>
<l>Bat hi Gaherette das,</l>
<l>21670 Dat hi seide wie die ridders waren,</l>
<l>Die met hem dar quamen gevaren.</l>
<l>Als hise nomen horde</l>
<l>Hi was blide om die worde.</l>
<l>Hi groette Lancelote te hant,</l>
<l>21675 Ende maectem met hem becant.</l>
<l>Lanceloet was blide dat hine vant.</l>
<l>Hi vrachde Mordereide te hant</l>
<l>War ombe datmenne sloech soe.</l>
<l>Hi teldem algader doe,</l>
<l>21680 Hoe sine met crachte hadden gevaen,</l>
<l>Ende hem die scande hadden gedaen</l>
<l>Ombe dat hi vander tafelronden was.</l>
<l>Hi seide: "Here, sijt seker das,</l>
<l>Dat hir binnen sijn oppenbaerlike</l>
<l>21685 Dongetroste liede van eertrike;</l>
<l>Want alsoe alsi daden met mi</l>
<l>Doen si met al den genen die si</l>
<l>Vaen mogen, opdat si sijn</l>
<l>Van Arturs hove: dits waerheit fijn."</l>
<l>21690 Lanceloet beval Behorde alsoe houde,</l>
<l>Dat hi dat vier in steken soude;</l>
<l>Want in andren manieren</l>
<l>Ne soudemense niet mogen scoffieren.</l>
<l>.i. knape verhorde die dinc,</l>
<l>21695 Die was met Bandemaguse den coninc:</l>
<l>Hi stac dat vier in ene scure,</l>
<l>Die al vol hoys lach tier ure.</l>
<l>Die vander porten namens niet ware</l>
<l>Dat dat vier berde clare.</l>
<l>21700 Si reden ten vif gesellen wart.</l>
<l>Alse Lanceloet hens geware wart</l>
<l>Liep hi voren sine gesellen al gram,</l>
<l>Ende stac den iersten die jegen hem quam</l>
<l>Al dore den lichame mettien spere,</l>
<l>21705 Dat hi doet viel al sonder were;</l>
<l><edition n="146"/>Ende elc stac den sinen vanden perde.</l>
<l>Doe vinc harlijc ten swerde,</l>
<l>Ende werden hen soe stoutelike</l>
<l>Jegen die van binnen gemeinlike,</l>
<l>21710 Datse elc man, dijt hadde gesien,</l>
<l>Met rechte prisen soude vandien.</l>
<l>Lanceloet sloech op ende neder,</l>
<l>Ende deetse sceden wech ende weder.</l>
<l>Hi sloech doet ridders ende perde,</l>
<l>21715 Dar hise met alle ververde</l>
<l>Die sine slage sagen tien tiden.</l>
<l>Nieman en dorste sijns ontbiden.</l>
<l>Behort halp hem wel dar toe</l>
<l>Ende Bandemagus alsoe,</l>
<l>21720 Ende die .ij. gebrodere. Binnen dien wart</l>
<l>Dat vier groet geoppenbart,</l>
<l>Ende die .v. gesellen gingen jagen</l>
<l>Die van binnen met groten slagen,</l>
<l>Ende slogense doet, nu daer, nu hir,</l>
<l>21725 Ende dedenre vele vlien int vier.</l>
<l>Lanceloet sloech enen riddere daer</l>
<l>Den helm vanden hovede, ende seide daer nar,</l>
<l>Dat hine te hant doet soude slaen,</l>
<l>En ware dat hi hem wisede saen</l>
<l>21730 Welc die here vandar binnen ware.</l>
<l>Die gene wisdene hem dar nare,</l>
<l>Darne Behort hadde onder hant.</l>
<l>Lanceloet reet dar wart al te hant,</l>
<l>Ende sloech hem thoeft af mettien.</l>
<l>21735 Alse dandre haren here doet sien</l>
<l>Gaet elc vlien al dat hi mach.</l>
<l>Ende alse Lanceloet vluchtech sach</l>
<l>Vor hi ende sine gesellen mede</l>
<l>Al te hant van dier stede.</l>
<l>21740 Die port verbernede al doe,</l>
<l>Ende al tgoet wert verloren toe.</l>
<l>Dus reden si wel .xv. dage vort</l>
<l>Nadat verbert was die port,</l>
<l>Ende quamen optien .xv. dach</l>
<l>21745 Dar mijn her Ywain gevaen lach.</l>
<l>Soe dat Bandemagus knape vore quam,</l>
<l>Ende alsene die here vernam</l>
<l>Vrachdi met wien hi ware.</l>
<l>Die ander seide dar nare:</l>
<l>21750 "Ic ben met .v. ridders, here,</l>
<l>Van Arturs hove, die tavont mere</l>
<l>Gerne souden herbergen met u,</l>
<l>Want sine weten war varen nu."</l>
<l>Hi seide: "Sech hen dat niet en gesciet,</l>
<l>21755 Bedie ic en minse niet,</l>
<l>Noch den coninc, sonder waen.</l>
<l>Ic houde enen haren geselle gevaen</l>
<l>Hen tonwerden; ende waren si</l>
<l>In mine gevancnesse alse hi,</l>
<l>21760 Si souden hir moten al stille</l>
<l>Bliven, al wart har onwille."</l>
<l>Die knape seide: "Dat ware scade,</l>
<l>Lagen si in uwe genade;</l>
<l>Elc van hen es beter nu ter tijt</l>
<l>21765 Dan .xl. ridders al selke alse gi sijt."</l>
<l>Hi kerde te Lancelote te hant,</l>
<l>Ende vertelden wat hi vant.</l>
<l>Lanceloet seide daer nare</l>
<l>Dat die riddere niet also hovesch en ware</l>
<l>21770 Alse selc dien hi hadde gesien,</l>
<l>Ende dat hi niet en was in wille van dien</l>
<l>Dat hi woude herbergen doe</l>
<l>Darment hem ontseide soe;</l>
<l>"Mar onsen geselle motewi</l>
<l>21775 Ember weder hebben, dien hi</l>
<l>Hout gevaen." Ende dar naer</l>
<l>Voren si alle gader daer.</l>
<l>Doe sprac Lanceloet tote hem dese wort,</l>
<l>Sonder groeten: "Riddere, hort.</l>
<l>21780 Wi hadden hir gesint lettel ere</l>
<l>Ombe uwe herberge tavont mere;</l>
<l>Dat gi niet wout doen verstaewi,</l>
<l>Ende wi motent laten dar bi;</l>
<l>Mar wi willen bidden u</l>
<l>21785 Over onsen geselle nu,</l>
<l>Dien gi hout gevaen hir binnen,</l>
<l>Dat gine ons weder geft met minnen</l>
<l>Eer wi meer doen te desen."</l>
<l>Hi seide: "Dat ne mach niet wesen</l>
<l>21790 Noch ombe vrese noch om bede toe."</l>
<l>Ende hi ginc sluten die porte doe.</l>
<l>Gaheret sloech met sporen sijn part</l>
<l>Ende stakene ter neder metter vart.</l>
<l>Si seiden si soudene doet slaen,</l>
<l>21795 Hine delivererde hem saen,</l>
<l>Den riddere dien hi hilt gevaen daer.</l>
<l>Hi seide: hi en hads genen vaer.</l>
<l>Behort ginc hem ane also houde,</l>
<l>Alse die hem thoeft af slaen woude.</l>
<l>21800 Ende alse hi den slach comen sach</l>
<l>Hi riep: "Ay edel ridder, owach,</l>
<l>Ne slaet mi niet doet, ic sal</l>
<l>Dat gi eiscet doen al."</l>
<l>Ende hi sekeret hem dar naer.</l>
<l>21805 Hi leidese al te hant daer</l>
<l>Mijn her Ywayn lach gevaen,</l>
<l>Ende hietene ute gaen.</l>
<l>Hi quam ute al gesont,</l>
<l>Dies alle blide waren tier stont.</l>
<l>21810 Ende alse mijn her Ywayn sach an</l>
<l>Lancelote hi seide dan:</l>
<l>"Here, ic waende vor desen</l>
<l>Wel dat gi doet hadt gewesen;</l>
<l>Mar danc hebbe God ende gi,</l>
<l>21815 Hets mi wel comen dar bi,</l>
<l>Dat gi hir quaemt te minen vromen;</l>
<l>Ic en ware meer ute comen</l>
<l>Ne wardi niet comen hare.</l>
<l>Lanceloet beval dar nare</l>
<l>21820 Bandemagus knape dat hi soude</l>
<l>Wapine soeken also houde,</l>
<l>Ombe te wapinen mede</l>
<l>Mijn her Ywaine ter stede.</l>
<l>Die knape sochte daer hi vant</l>
<l>21825 Wapene, ende men wapendene thant.</l>
<l>Alse die here van dar binnen wart</l>
<l>Geware datsi maecten hare vart,</l>
<l>Hi bat mettien Lancelote das,</l>
<l>Bider trouwen, die hi sculdech was</l>
<l>21830 Allen vrien mannen, dat hi seide</l>
<l>Hem sinen name sonder beide.</l>
<l>Lanceloet hadde die scame</l>
<l>Hem te helne sinen name,</l>
<l>Ende noemden al oppenbaer.</l>
<l>21835 Dander viel hem te voeten dar naer,</l>
<l>Ende badene te blivene te hant,</l>
<l>Ende seide: "Haddic u eer gecant</l>
<l>Alsic u nu kinne, sonder waen,</l>
<l>Ic haddu mine huse ontdaen,</l>
<l>21840 Ende van minen prisone mede</l>
<l>Al uwen wille gedaen ter stede;</l>
<l>Ic weet dat wel, sekerlike,</l>
<l>Dat gi sijt man van eertrike</l>
<l>Doer wien men meest sculdech es</l>
<l>21845 Te done, ic ben al seker des."</l>
<l>Hi bat Lancelote daer naer</l>
<l>Soe vele, dat hi dien nacht bleef daer.</l>
<l>Dies avonts, alsmen hadde geten,</l>
<l>Woude mijn her Lanceloet weten</l>
<l>21850 War ombe mijn her Ywain was gevaen.</l>
<l>Doe seide die here ende telde saen</l>
<l>Hoe mijn her Ywain neder stac</l>
<l>Des gygants scilt, daer ongemac</l>
<l>In al dat lant af gesciede:</l>
<l>21855 Het was al verwoest, ende vele liede</l>
<l><edition n="147"/>Waren dar mede gequetst sere,</l>
<l>Soe dat selke scade noit ere</l>
<l>Gesciede in lande alst dede van dien.</l>
<l>"Ende alsic dit hadde versien</l>
<l>21860 Woudic wreken al dit lant.</l>
<l>Doe wapendic mi al te hant,</l>
<l>Ende .vi. ridders met mi;</l>
<l>Ende wi vingene, bedi</l>
<l>Dat wine leveren wouden ter vart</l>
<l>21865 Den gygant, quame hi hare wart,</l>
<l>Dat hire justicie af dade,</l>
<l>Alselke als hi worde te rade.</l>
<l>Nu sidi wel te poente comen</l>
<l>Te siere baten, te siere vromen;</l>
<l>21870 Want die gygant hores niemare</l>
<l>Ende soude margen sijn comen hare."</l>
<l>Lanceloet seide alsoe houde:</l>
<l>"Wistic dat hi margen hir comen soude</l>
<l>Ic soude bliven daric nu ben</l>
<l>21875 Om te vechtene jegen hem,</l>
<l>Ombe in paise te settene dit lant."</l>
<l>Die wert antwerde hem al te hant:</l>
<l>"Hi dade aelmoesenen mere</l>
<l>Dan enech man dede noit ere,</l>
<l>21880 Die onder mochte doen desen;</l>
<l>Ende het soude scoender ridderscap wesen</l>
<l>Dan in dit lant enech es gesciet,</l>
<l>Want hets man dimen meest ontsiet,</l>
<l>Na mire bester wetentheden,</l>
<l>21885 Die leeft op den dach van heden."</l>
<l>Behort bat Lancelote daer af,</l>
<l>Soe dat hi hem ene bede gaf</l>
<l>Bi dien orlove der gesellen,</l>
<l>Dar gi hir vore af horet tellen,</l>
<l>21890 Des hi was utermaten blide,</l>
<l>Ende seide dese wort tien tide:</l>
<l>Hi seide: "Here, wetti</l>
<l>Wat gi hebt gegeven mi?</l>
<l>Gi hebt mi georloeft te hant</l>
<l>21895 Te vechtene jegen dien gygant,</l>
<l>Die hier op morgen comen sal,</l>
<l>Gi ende dit geselscap al,</l>
<l>Dies ic u allen weet groten danc."</l>
<l>Lanceloet seide eer iet lanc:</l>
<l>21900 "Gi hebt mi bedrogen, Behort;</l>
<l>Haddic van desen eer gehort,</l>
<l>Dit ne haddic u georlovet niet,</l>
<l>Wat soere af ware gesciet,</l>
<l>Ombe dat sere tontsien es di gygant,</l>
<l>21905 Na datmen segt in dit lant;</l>
<l>Ende ic biddu datgi mi</l>
<l>Dese batalie laet doen, bedi</l>
<l>Datic ben al nu ter tijt</l>
<l>Een deel sekerre dan gi sijt."</l>
<l>21910 "Des ne doe ic niet," sprac Behort doe;</l>
<l>"Ic hope dattic doen sal alsoe,</l>
<l>Here, dat gijs blide selt wesen."</l>
<l>Lanceloet sprac: "God onne u van dese."</l>
<l>Si waren daer herde wel ontfaen:</l>
<l>21915 Savonts alsi slapen souden gaen</l>
<l>Was daer gemaect elkerlike</l>
<l>Een bedde scone ende rike,</l>
<l>Ende te Lanceloets behoef, te waren,</l>
<l>Een scoender dan dandre waren,</l>
<l>21920 Ombe dat sine gesellen begerden</l>
<l>Datment hem dade te werden.</l>
<l>Te sinen voeten lach die coninc</l>
<l>Bandemagus, die om gene dinc</l>
<l>Leggen en woude in ander stede,</l>
<l>21925 Wat Lanceloet dar toe dede.</l>
<l>Sanders dages, also si hadden gehort</l>
<l>Messe, was gewapent Behort.</l>
<l>Bandemagus brachte tier stede</l>
<l>Lanceloets swert, bi siere bede;</l>
<l>21930 Ende Lanceloet nam dat swert doe</l>
<l>Ende sprac dus Behorde toe:</l>
<l>"Behort, ic geve u dit swert."</l>
<l>Doe dede hi bringen sijn part</l>
<l>Ende hi gaeft Behorde.</l>
<l>21935 Dar na seidi dese worde:</l>
<l>"Behort, ic hebbe vrese van u,</l>
<l>Omdat gi hebt te done nu</l>
<l>Jegen enen machtegen man ende fieren</l>
<l>Sonder gelijc. Bi dier manieren</l>
<l>21940 Biddic om u ere</l>
<l>Ende om uwe bate sere,</l>
<l>Dat gi mi laet doen di batalie."</l>
<l>"Here," sprac Behort, "sonder falie,</l>
<l>Dat en mach altoes niet wesen."</l>
<l>21945 Behort sat op sijn pert na desen.</l>
<l>Die wart gaf hem dien scilt daer naer,</l>
<l>Die mijn her Ywain brachte daer.</l>
<l>Hi namene ende vor ute te hant,</l>
<l>Ende beide na dien gygant.</l>
<l>21950 Doe sprac Lanceloet dese worde</l>
<l>Te sinen geselle van Behorde:</l>
<l>"Ombe dat Behort teter ende jonc es</l>
<l>Hebbic te merre sorges des,</l>
<l>Datten die gygant mach slan doet,</l>
<l>21955 Die soe starc es ende soe groet;</l>
<l>Ic sal mi wapenen dar bi."</l>
<l>"Gi hebt wel gepenst," seiden si.</l>
<l>Si gingen ten cartelen liggen saen</l>
<l>Om te siene hoet soude vergaen,</l>
<l>21960 Soe datsi, dar si alsoe lagen,</l>
<l>Den gygant comen sagen.</l>
<l>Si spraken tote Lancelote daer naer:</l>
<l>"Here, siet den gygant daer."</l>
<l>Hi antwerde: "Mine vrese es al</l>
<l>21965 Dat hi ons drove maken sal."</l>
<l>Hem liepen die trane uten ogen;</l>
<l>Hi begonste droefheit togen.</l>
<l>Si troestene sere vandien.</l>
<l>Alse Behort den gygant hadde versien</l>
<l>21970 Hi gereidde hem ter joesten sonder worst,</l>
<l>Ende hilt den scilt vor sijn borst.</l>
<l>Die gygant riep te hem wart,</l>
<l>Tierst dat hi sijns geware wart:</l>
<l>"Riddere, in onwerden van mi</l>
<l>21975 Staecti minen scilt af, dar gi</l>
<l>Groet quaet ane daet, ende dar u</l>
<l>Ombe steet te stervene nu."</l>
<l>Si reden elc op andren ende staken</l>
<l>Dattie gelavien in stucken braken:</l>
<l>21980 Elc geraecte andren soe heerde,</l>
<l>Datsi beide vielen ter eerde</l>
<l>Ende lagen beide soe ontdaen,</l>
<l>Datsi qualike mochten opstaen.</l>
<l>Behort spranc op, die dapper was,</l>
<l>21985 Ende scaemden sere das,</l>
<l>Dat hi soe lange ter erden lach</l>
<l>Dar Lanceloet sijn neve toe sach,</l>
<l>Dien hi ontsach vor alle man;</l>
<l>Ende hi ginc den gygant an,</l>
<l>21990 Die op was begonnen staen,</l>
<l>Ende slogene op dien helm saen,</l>
<l>Dat hine dede vallen mettien</l>
<l>Ter erden neder op sine knien.</l>
<l>Dar na verhaeldi noch enen slach,</l>
<l>21995 Ende slaet op hem al dat hi mach,</l>
<l>Soe dat hi dar af te handen</l>
<l>Neder viel, met beiden handen.</l>
<l>Hi richte hem op na desen,</l>
<l>Alse die was in groter vresen.</l>
<l>22000 Behort wert wel geware das,</l>
<l>Dat hi sere te barenteert was.</l>
<l>Hi sloech an dien helm die hant,</l>
<l>Ende togene hem al te hant,</l>
<l>Ende warpene en wech ter vart.</l>
<l>22005 Alse Lanceloet des geware wart</l>
<l><edition n="148"/>Was hi des utermaten blide;</l>
<l>Die gygant drove an dander side,</l>
<l>Alse sijn hoeft was al bloet,</l>
<l>Want hi hadde vrese vander doet;</l>
<l>22010 Sonder dat hi hem vertroeste doe</l>
<l>Op sine macht ende cracht toe.</l>
<l>Hi trac te hant sijn swert,</l>
<l>Ende ginc te Behorde wert,</l>
<l>Ende slogene inden helm daer mede,</l>
<l>22015 Dat hijt .ij. vingere in gaen dede.</l>
<l>Alse Behort den slach hadde beseven,</l>
<l>Die hem die gygant hadde gegeven,</l>
<l>Hi pensde: "quamer vele mere</l>
<l>Het soude hem mesvallen sere;</l>
<l>22020 Ende hi wert wel geware das,</l>
<l>Dat die gygant vele starc was</l>
<l>Dan enech man dien hi noit eer vant.</l>
<l>Doen sloech hi na hem alte hant.</l>
<l>Dander wischde tien tiden,</l>
<l>22025 Alse die den slach niet dorste ontbiden.</l>
<l>Si slogen onderlinge slage groet,</l>
<l>Soe dat niet en hadde gewant Lanceloet</l>
<l>Dat soe hadde mogen duren</l>
<l>Alsoe lange alse dede tier ure.</l>
<l>22030 Entie gygant dectem soe wel,</l>
<l>Datten di [...] Behorts niwerinc el</l>
<l>Dan opten scilde mochte geraken,</l>
<l>Dat Lanceloet seide bi dien saken,</l>
<l>Dat meer wiste van scermene die gygant</l>
<l>22035 Dan iman dien hi oit vant;</l>
<l>Want hi hadde opten scilt ontfaen</l>
<l>Selke .c. slage, sonder waen,</l>
<l>Dar een ander af ware doet;</l>
<l>"Ende en haddi dat hoeft niet bloet,</l>
<l>22040 Hine worde niet gescoffiert nu</l>
<l>Bi enegen man die hier es nu."</l>
<l>Dar na sloech Behort den gygant af</l>
<l>Met enen slage die hem gaf</l>
<l>Den nese ende oec die liere,</l>
<l>22045 Datmen mochte sien al bloedech sciere</l>
<l>Sine tande in allen steden</l>
<l>Blicken, boven ende beneden.</l>
<l>Doe warp hi den scilt ter erden:</l>
<l>Behort slogene noch mettien swerde</l>
<l>22050 Enen slach, dien hi sloech soe groet wel,</l>
<l>Dat hi in vresen vander doet neder vel.</l>
<l>Lanceloet quam tote Behorde doe,</l>
<l>Ende alle sine gesellen toe,</l>
<l>Ende vrachden oft hi was gewont.</l>
<l>22055 Hi seide dat hi en hadde tier stont</l>
<l>En gene quetsinge noch dare.</l>
<l>Men ontwapendene dar nare.</l>
<l>Si bleven savonts dor twaerts bede,</l>
<l>Dire herde vele ombe dede</l>
<l>22060 Eer hijs hen gebidden mochte.</l>
<l>Hi dede soe dat hi brochte</l>
<l>Alle die ridders die waren int lant,</l>
<l>Die blide waren vanden gygant</l>
<l>Alsi sijn mesval vernamen;</l>
<l>22065 Soe datter wel .ccc. ridders quamen,</l>
<l>Ende vrowen ende oec joncfrouwen,</l>
<l>Die di bliscap wouden scouwen.</l>
<l>Ende si dreven grote feeste</l>
<l>Met hen lieden, minste ende meeste.</l>
<l>22070 Si deden Behorde grote ere</l>
<l>Ende boden hem haren dienst sere.</l>
<l>Si seiden: "Here, wi sijn u</l>
<l>Alle sculdech te diene nu;</l>
<l>Gi hebt ons vander meester scalchede</l>
<l>22075 Ende vander meester pinen mede</l>
<l>Geloest, daer liede in waren noit eere;</l>
<l>Ende wine hadden nembermere</l>
<l>Pais gehadt vanden quaden keytijf,</l>
<l>Mar dat gi hem hebt genomen dlijf.</l>
<l>22080 Gi selt van allen lieden bi dien,</l>
<l>Dire af horen spreken, sijn ontsien."</l>
<l>Dar waren si wel ontfaen doe.</l>
<l>Des anders dages margens porden si vroe</l>
<l>Bi dien orlove van haren wart;</l>
<l>22085 Soe dat her Ywain vragende wart</l>
<l>Lancelote war hi hem soude bewinden.</l>
<l>Hi seide: darne soude sinden</l>
<l>Die aventure. "Wat soecti dan?"</l>
<l>"Ic soeke," seide die goede man,</l>
<l>22090 "Hestore, minen broder, ende Lionele,</l>
<l>Mine neve, ende andre vele</l>
<l>Vanden gesellen, die al nu</l>
<l>Hir niet en sijn, dat seggic u."</l>
<l>Ende hi teeldem mede doe</l>
<l>22095 Vanden coninc Bandemaguse, hoe</l>
<l>Hi har geselle worden was.</l>
<l>Ywain wert herde blide das,</l>
<l>Soe dat hi oec in rade wart</l>
<l>Dat hi hem mede warp an di vart.</l>
<l>22100 Doe begonste Lanceloet vertellen:</l>
<l>"Wi sijn hir .vij. gesellen,</l>
<l>Dat elc van ons es in menech lant</l>
<l>Over goet riddere becant,</l>
<l>Laet ons sceden nu ten tiden,</l>
<l>22105 Ende elc sal sinen wech riden.</l>
<l>Ware dat wi te gadre bleven</l>
<l>Men souts ons genen prijs geven.</l>
<l>Ende op alreheilegen dach</l>
<l>Laet ons hir kiren, dijt doen mach,</l>
<l>22110 In desen casteel, ende tien stonden</l>
<l>Elc seggen wat hi heft vonden:</l>
<l>Ende dit sal elc vertellen,</l>
<l>Vint hi enegen vanden gesellen,</l>
<l>Dat si hir comen ter ure.</l>
<l>22115 Ende gave ons God aventure</l>
<l>Dat wi mochten vergadren dar,</l>
<l>Wi mochten varen te gadre daer naer</l>
<l>Te hove te Arture den coninc."</l>
<l>Si geloveden alle die dinc.</l>
<l>22120 Alse die gesellen alsoe scieden</l>
<l>Nam elc sinen wech van hen lieden.</l>
<l>Ende Lanceloet reet, al sonder sage,</l>
<l>Sonder aventure .xv. dage,</l>
<l>Soe dat hi doe pensende wart</l>
<l>22125 Dat hi soude maken sine vart</l>
<l>Ten foreeste wart, dar hi te voren</l>
<l>Lionele hadde verloren.</l>
<l>Hi reet soe lange, dat hire quam,</l>
<l>Dar hi de selve stat vernam</l>
<l>22130 Dar hine lest hadde gesien.</l>
<l>Hi seide: "Helpt God, here, mettien.</l>
<l>Hier sciet hi van mi, biddic u,</l>
<l>Dat gi mi doet verstaen nu</l>
<l>Enege nimare van desen,</l>
<l>22135 Daric verhoget bi moge wesen."</l>
<l>Alse hi dus sprac hi vernam</l>
<l>Dat ene jonfrouwe te hem wart quam;</l>
<l>Doe groettise vriendelike,</l>
<l>Ende si hem weder dier gelike.</l>
<l>22140 Si seide: "Here wat soecti?"</l>
<l>"Joncfrouwe, ic soeke," seide hi,</l>
<l>"Enen riddere embertoe."</l>
<l>"Hoe es sijn name?" seide si doe.</l>
<l>Hi seide: hi hiete Lyoneel.</l>
<l>22145 Doe besachsine bat een deel</l>
<l>Ende besworne dat hi hare</l>
<l>Seide hoe dat sijn name ware.</l>
<l>"Ic hete Lanceloet, joncfrouwe."</l>
<l>Si seide: "Lanceloet, bi mire trouwe,</l>
<l>22150 Ic hebbe, here, van u</l>
<l>Dicke horen spreken vor nu;</l>
<l>Gi sijt die beste riddere die leeft,</l>
<l>Na datmen dicke geseit heeft.</l>
<l>Ic sal u den riddere wisen, wildi,</l>
<l>22155 Dien gi soect, indien dat gi</l>
<l><edition n="149"/>Wilt geloven met mi te gane</l>
<l>In welker tijt ics u vermane,</l>
<l>Ende dat gi mi selt doen al</l>
<l>In lone datic u eischen sal."</l>
<l>22160 Lanceloet antwerde dar toe</l>
<l>Dat hi gerne soude doen alsoe,</l>
<l>Behouden siere macht ende sire ere.</l>
<l>Si seide: "Ic en eisce nemmere."</l>
<l>Die joncfrouwe seide dar nare,</l>
<l>22165 Dat in dat foreest een riddere ware,</l>
<l>Die vreselijcste die hi vordien</l>
<l>Met ogen noit hadde gesien,</l>
<l>Die in prisone helde Lionele</l>
<l>Ende van Arturs riddren vele.</l>
<l>22170 Si wisde hem die stede</l>
<l>Ende si seide hem doen mede,</l>
<l>Datten hieten minste ende meeste</l>
<l>Tarquijn vanden ontwegeden foreeste.</l>
<l>"Nieman es felre noch verwoeder</l>
<l>22175 Dan hi; Karodos was sijn broeder,</l>
<l>Die soe fel was ende soe groet,</l>
<l>Die gi dor Waleweins wille sloget doet."</l>
<l>"Des selfs dat ic sinen broder dede,"</l>
<l>Sprac hi, "Salic hem doen mede,</l>
<l>22180 Op datickene mach begaen."</l>
<l>Si leiddene ter stat saen</l>
<l>Dar si vonden lopende uit</l>
<l>Die fontainie, dor .i. selverinen conduit</l>
<l>Vallende in een marberijn vat vort,</l>
<l>22185 Alse gi hir voren hebt gehort.</l>
<l>Si dochtem scone ende wel berecht,</l>
<l>Ende met bladren van pinnebomen gedecht;</l>
<l>Ende si toende hem dar naer</l>
<l>Wel .lx. scilde hangende daer.</l>
<l>22190 Hi sach Aglovels scilt tier stede,</l>
<l>Ende Sagramors, ende Keys mede,</l>
<l>Ende Gosenoyts van Strangloet,</l>
<l>Ende Brandelijs scilt al bloet,</l>
<l>Ende Lioneels nochtan dar</l>
<l>22195 Genen scilt ne brachte, maer</l>
<l>Hi hadde enen scilt doen maken</l>
<l>Na Lioneels scilt, bi dien saken,</l>
<l>Dat dine sagen vroet waren das,</l>
<l>Dat Lioneel dar gevaen was.</l>
<l>22200 Die joncfrouwe seide: "En siedi niet?</l>
<l>Alle die scilde die gi hir siet</l>
<l>Heeft die riddere onder gedaen</l>
<l>Ende houtse hir binnen gevaen."</l>
<l>Lanceloet antwerde te desen:</l>
<l>22205 "Joncfrouwe, dan mochte niet wesen,</l>
<l>Het moeste den riddere wel gevallen,</l>
<l>Die den dulsten van hen allen</l>
<l>Onder soude doen tenegen male."</l>
<l>Binnen datsi waren in dese tale</l>
<l>22210 Quam die ridder gereden te hen waert</l>
<l>Ende brachte vor hem op sijn paert</l>
<l>Enen riddere sere gewont,</l>
<l>Dien hi hadde verwonnen tier stont.</l>
<l>Ende alsen die jonfrouwe wert geware,</l>
<l>22215 Si sprac tote Lancelote dar nare:</l>
<l>"Sietene dar, ende merct des,</l>
<l>Wat duvelscer man dat es,</l>
<l>Hoe hi die ridders leit gevaen."</l>
<l>"Laettene comen," sprac Lanceloet saen,</l>
<l>22220 "Want die riddere comt trameer niet</l>
<l>In vancnessen, wats gesciet</l>
<l>Van hem." Ende hi dede binnen dien</l>
<l>Dat sinen perde niet gebrake besien;</l>
<l>Ende hi sprac dus den riddere toe,</l>
<l>22225 Dat hi den riddere nederleide doe,</l>
<l>Want hine woude gedogen niet</l>
<l>Dat hine vorder vorde iet.</l>
<l>Alse hi sine wort hadde verstaen</l>
<l>Hi leidde den riddere neder saen,</l>
<l>22230 Ende sat te hant op sijn part,</l>
<l>Ende liet lopen te Lanceloet wart:</l>
<l>Ende Lanceloet weder op dien,</l>
<l>Alse die noit eer hadde ontsien</l>
<l>Enechs ridders hoverdechede.</l>
<l>22235 Si vielen te gadre tier stede,</l>
<l>Soe dat hen niet te staden mochte staen</l>
<l>Halsberch no scilt, sonder waen,</l>
<l>Sine waren beide gader gewont;</l>
<l>Ende waren beide doet bleven tier stont,</l>
<l>22240 Met dat si hen soe onderstaken,</l>
<l>Mar dat har glavien braken;</l>
<l>Ende si vielen beide te samen</l>
<l>Met scilde ende met lichamen,</l>
<l>Datsi beide van haren perden</l>
<l>22245 Vallen moesten neder ter erden,</l>
<l>Soe datsi noet hadden ersaters tier stont;</l>
<l>Bedie die ridder was gewont</l>
<l>In sine borst tien tide,</l>
<l>Ende Lanceloet in die slinke side.</l>
<l>22250 Ende si bloeden beiden sere;</l>
<l>Mar sine gevoelden gene dere,</l>
<l>Ende si sprongen weder op doe.</l>
<l>Si onderslogen hen embertoe</l>
<l>(Si waren beide soe begrepen</l>
<l>22255 Met erren moede ende met gramscepen,)</l>
<l>Mettien swerden, dat al in een</l>
<l>Dat vier ute dien helmen springen sceen.</l>
<l>Doe begonste die strijt verwreden</l>
<l>Ende vreselijc werden onder hen beden,</l>
<l>22260 Soe dat hare scilde faelgierden daer,</l>
<l>Ende dbloet spranc ute haren wonden daer nar;</l>
<l>Ende gaven elc andren te dien stonden</l>
<l>Vele grote ende cleine wonden,</l>
<l>Soe dat die grote riddere doe</l>
<l>22265 Soe sere bloetde embertoe,</l>
<l>Dat hire af hadde gestorven saen</l>
<l>En hadde sine grote lichtheit gedaen.</l>
<l>Lanceloet moyedene soe sere,</l>
<l>Ende dander was soe in die were,</l>
<l>22270 Datsi beide soe moede waren,</l>
<l>Datsi des strijds moesten ontbaren</l>
<l>Ende rusten moesten, wilde elc oft ne wilde.</l>
<l>Daer si leenden op hare scilde,</l>
<l>Die sere waren gefaelgiert doe,</l>
<l>22275 Sprac die riddere Lancelote toe:</l>
<l>"Her riddere, ic biddu nu ter tijt</l>
<l>Dat gi mi segt wi gi sijt,</l>
<l>Ic soude gerne kinnen u</l>
<l>Ende uwen name weten nu;</l>
<l>22280 Gi sijt die beste ridder heden den dach,</l>
<l>Die ic noit met ogen sach</l>
<l>Sint ic wapine dragen began:</l>
<l>Ic hebbe verwonnen nochtan</l>
<l>Wel .m. ridders ende mere,</l>
<l>22285 Mar u gevic den prijs ende die ere,</l>
<l>Dat gi meester ende blome sijt</l>
<l>Van allen riddere nu ter tijt.</l>
<l>Ende hir ombe soudic nu</l>
<l>Gerne uwen name weten, bequaemt u;</l>
<l>22290 Gi mocht selc sijn, sonder waen,</l>
<l>Ic maecte pays jegen u saen,</l>
<l>Ende gi mocht oec selc wesen mede</l>
<l>Ic ne name pays noch vrede."</l>
<l>"Vintmen man dan," sprac Lanceloet,</l>
<l>22295 "Daer gi nijt op hebt so groet,</l>
<l>Dar gi genen pais jegen en wilt?"</l>
<l>Dander, die leende op sinen scilt,</l>
<l>Seide: "Jaet, allene enen man."</l>
<l>Lanceloet seide: "Wie es hi dan?"</l>
<l>22300 "Het es Lanceloet van Lac,</l>
<l>Die mi heft gedaen selc ongemac,</l>
<l>Daric noch soe drove ane ben,</l>
<l>Ic en name en gene pais jegen hem.</l>
<l>Hi sloech Karodos minen broder doet,</l>
<l>22305 Daric minne an hadde soe groet,</l>
<l><edition n="150"/>Datic noit in eertrike</l>
<l>Minde man dier gelike.</l>
<l>Ic wouder ombe hebben gegeven nu</l>
<l>Al tgoet datic hebbe, seggic u,</l>
<l>22310 Dat Lanceloet ware hir nu ter tijt</l>
<l>In dien poente dar gi in sijt;</l>
<l>Ic soude mi dan wanen wreken</l>
<l>Vanden rouwen die mi int herte steken."</l>
<l>Lanceloet sprac tote hem dar nare</l>
<l>22315 Dat hi wel te poente comen ware</l>
<l>Hem te wrekene, haddi gemogen,</l>
<l>Want hine dar sach mettien ogen,</l>
<l>Ende hadde geproeft al ytowert</l>
<l>Hoe dat sniden conste sijn swert.</l>
<l>22320 "Sidi dan dit, Lanceloet?" seidi.</l>
<l>"Jaic," sprac Lanceloet; "Wet wel dat gi</l>
<l>Man sijt dien ic meest hate nu,</l>
<l>Dat salic te hant tonen u."</l>
<l>Mettien hief Lanceloet dat swart</l>
<l>22325 Ende ginc vaste te hem wart,</l>
<l>Ende hi gaf hem enen slach,</l>
<l>Dat hi vor hem ter erden lach.</l>
<l>Die ander spranc op verdelike,</l>
<l>Nochtan was hi gequetst vreselike,</l>
<l>22330 Ende gecrinct utermaten</l>
<l>Vanden bloede dat hi hadde gelaten;</l>
<l>Hadde .i. ander gehadt sine wonde</l>
<l>Hi ware af doet lange stonden;</l>
<l>Mar hi was van soe groter herten embertoe,</l>
<l>22335 Ende sloech op Lancelote doe</l>
<l>Grote slage alsi mochte,</l>
<l>Ende Lanceloet op hem onsochte.</l>
<l>Die strijt gedurde soe lange</l>
<l>Onder hen tween onderlange,</l>
<l>22340 Dat hen allen wonderde van dien,</l>
<l>Die haer striden hadden gesien,</l>
<l>Hoe si soe lange gestonden;</l>
<l>Want elc hadde selke .x. wonden,</l>
<l>Dar een ander wel sterven mochte</l>
<l>22345 Vander minster, si was soe onsochte;</l>
<l>Mar sine gevoeldens min noch mere,</l>
<l>Si onderhaetten hen soe sere,</l>
<l>Ende elc sloech op andren dare</l>
<l>Gelijc oft hi yserijn ware.</l>
<l>22350 Si hadden beidegader doe</l>
<l>Hare halsberge gescort soe,</l>
<l>Elc hadde andren geslagen doet</l>
<l>Hadden si die slage alsoe groet</l>
<l>Elc andren gegeven tien tide</l>
<l>22355 Alsi daden int begin vanden stride.</l>
<l>Si waren soe vermoyt tien stonden,</l>
<l>Dat hen die swerde ontwonden</l>
<l>Uten handen alsi souden slaen;</l>
<l>Entie grote ridder, sonder waen,</l>
<l>22360 Was soe mesmaect ende soe moede,</l>
<l>Beide van wonden ende van bloede,</l>
<l>Dat hi met pinen staen mochte.</l>
<l>Lanceloet, dine sere versochte,</l>
<l>Hine was niet soe moede doe,</l>
<l>22365 Hine sloech optien riddere embertoe,</l>
<l>Die soe sere wert onder saen,</l>
<l>Dat hine niet ne mochte wederstaen;</l>
<l>Hi moeste wischen harentare,</l>
<l>Ende Lanceloet volgede hem ember nare,</l>
<l>22370 Die en gene were mochte togen</l>
<l>Anders dan embertoe gedogen.</l>
<l>Ende Lanceloet liep hem op metter vart,</l>
<l>Ende drevene al achterwart</l>
<l>Bider fontainen op ene gracht,</l>
<l>22375 Dar hi alsoe op hem vacht,</l>
<l>Dat hi achterwart in die gracht vel,</l>
<l>Dar hi niet ute ne mochte wel.</l>
<l>Lanceloet trac hem den helm af;</l>
<l>Hi warpene en wech ende gaf</l>
<l>22380 Hem enen slach opt hoeft te handen,</l>
<l>Dat hijt hem cloef toten tanden.</l>
<l>Doe viel hi doet dar ter neder,</l>
<l>Ende Lanceloet stac sijn swert in weder.</l>
<l>Die jonfrouwe seide daer nare</l>
<l>22385 Tote Lancelote, dat hi volgede hare.</l>
<l>Ende Lanceloet bat hare tien tiden</l>
<l>Dat si soe lange soude ontbiden</l>
<l>Dat die ridders ute waren gedaen,</l>
<l>Die dar binnen lagen gevaen.</l>
<l>22390 Die jonfrouwe antwerde alsoe houde</l>
<l>Datse die riddere wel uut doen soude</l>
<l>Dien hi verloest hadde. Dar nare</l>
<l>Wert Lanceloet wel an hem geware</l>
<l>Dat hi Waleweins broder was</l>
<l>22395 Gaheret, daermen eer af las.</l>
<l>Ende Gaheret tien selven stonden</l>
<l>Richtem op met al sinen wonden,</l>
<l>Ende hietene wel comen wesen.</l>
<l>Lanceloet sprac: "Seldi mogen genesen?"</l>
<l>22400 "Ja ic wel, here," antwerde hi,</l>
<l>"Op dattic iwerinc in rasten si."</l>
<l>Lanceloet sprac: "Gi selt hir binnen varen</l>
<l>Ende delivereren sonder sparen</l>
<l>Uten prisone onse gesellen,</l>
<l>22405 Dire in gevaen sijn, horic tellen,</l>
<l>Ende andre ridders menegerhande,</l>
<l>Die met hem sijn ute vremden lande.</l>
<l>Ic moet varen met derre joncfrouwen,</l>
<l>Dier ict geloefde bi trouwen</l>
<l>22410 Te varne dar si mi wille leden."</l>
<l>Ende hi dede verbinden tier steden</l>
<l>Sine wonden ombe hoeden</l>
<l>Datsi niet vele en souden bloeden,</l>
<l>Ende hi volgede dar nare</l>
<l>22415 Der joncfrouwen ende vor met hare.</l>
<l>Gaheret vor inden casteel thant,</l>
<l>Dar hi die slotele hebbende vant</l>
<l>Enen knape. Alsi tot hem quam,</l>
<l>Ende die knape gewapent vernam,</l>
<l>22420 Hi wert sere te mayeert van dien</l>
<l>Ende woude alte hant vlien.</l>
<l>Gaheret gegrepene saen</l>
<l>Ende seide: "Gine selt mi niet ontgaen,</l>
<l>Gine selt mi leiden, seggic u,</l>
<l>22425 Dar die gevangene liggen nu;</l>
<l>Dat hi herde node dede doe,</l>
<l>Mar datten Gaheret dwanc daer toe.</l>
<l>Die knape leiddene thant</l>
<l>Dar hi ene zale staende vant:</l>
<l>22430 Ende alse die dure was ontdaen</l>
<l>Gaheret ginc dar binnen saen.</l>
<l>Si stonden alle op, nochtan</l>
<l>En kinden si niet den goeden man.</l>
<l>Gaheret vrachde tien stonden</l>
<l>22435 Ombe die gesellen vander tafelronden.</l>
<l>Doe sprongen op Hestor ende Lioneel</l>
<l>Ende ander gesellen een groet deel.</l>
<l>Alsi Gaherette hadden gesien</l>
<l>Si deden hen te kinnen na dien.</l>
<l>22440 Si liepen sere te hem waert</l>
<l>Ende helsedene metter vart.</l>
<l>Dar na Gaheret dese wort sprac:</l>
<l>"Gi heren, mijn her Lanceloet van Lac</l>
<l>Groet u allen gemeinlike,</l>
<l>22445 Beide vremde ende heimelike,</l>
<l>Ende ontbiet u bi mi, al sonder waen,</l>
<l>Dat gi alse gi wilt moget utegaen.</l>
<l>U en sal u over uwen wille</l>
<l>Nieman houden, lude no stille;</l>
<l>22450 Want wet wel, dat Lanceloet</l>
<l>Den groten riddere sloech doet</l>
<l>Bider fontaynen." Alsi dit horden,</l>
<l>Wet wel, datsi so blide worden,</l>
<l>Ic en mocht u niet vertellen.</l>
<l>22455 Doe gingen ute die gesellen,</l>
<l><edition n="151"/>Blide van dier aventure,</l>
<l>Die hen gesciet was ter ure.</l>
<l>Ende alsi ute waren gegaen</l>
<l>Doe tellese Gaheret saen,</l>
<l>22460 Ende hi vant datter waren wale</l>
<l>.lviij. ridders bi getale</l>
<l>Van Arturs hove ende van andren,</l>
<l>Alsoe alsi voren wandren,</l>
<l>Aventuren soeken weder ende vort.</l>
<l>22465 Doe sprac Keye dese wort:</l>
<l>"Ic seide waer wilen ere</l>
<l>Alsic seide dat wi nembermere</l>
<l>Uter vancnessen worden genomen</l>
<l>Lanceloet en moeste eer hier comen."</l>
<l>22470 Dandre seiden: "Des sijt gewes,</l>
<l>In wat steden dat die goede man es,</l>
<l>Hi doet hem te kinnen wale."</l>
<l>Doe seide Hestor dese tale:</l>
<l>"Live here, wetti war wart</l>
<l>22475 Dat mijn her Lanceloet vart?"</l>
<l>Gaheret seide: "Ic segge u,</l>
<l>Dat hi ten lande vart nu</l>
<l>Datmen Terre foreine heet."</l>
<l>"Ay God, oftic hadde pert gereet,"</l>
<l>22480 Sprac Hestor, "in gene manieren</l>
<l>Ne soudic willen finieren</l>
<l>Ic en soude willen varen daer hi es."</l>
<l>Gaheret seide: "Sijt seker des,</l>
<l>Gi moet bliven nu ten tiden,</l>
<l>22485 Want gine hebt war op riden."</l>
<l>Binnen dat si hen berieden</l>
<l>Wat si doen souden onder hen lieden</l>
<l>Sagen si ute ende vernamen</l>
<l>Waer .iiij. somers geladen quamen</l>
<l>22490 Met venisoene. Doe sprac Gaheret:</l>
<l>"Wi mogen hier bliven te bet:</l>
<l>Men brinct ons gnoech tetene toe."</l>
<l>Brandelijs sprac te hen doe:</l>
<l>"Wi sijn moede ende vermoyt van langen,</l>
<l>22495 Ende hebben lange gewest gevangen,</l>
<l>Gaheret, ende gi sijt nu ter stont,</l>
<l>Ende andre gesellen, gewont.</l>
<l>Hir bi doet hier goet wesen</l>
<l>Tes die gesellen sijn genesen.</l>
<l>22500 Ende hir binnen sal God geweerden</l>
<l>Ons lieden te versiene van peerden."</l>
<l>Des bleven si alle dare.</l>
<l>Doe vrachden si ombe niemare</l>
<l>Vanden hove Gaherette,</l>
<l>22505 Die hen seide sonder lette</l>
<l>Vanden rijchsten tornoy die was,</l>
<l>Als men hir te voren las,</l>
<l>Te Locgres, sider dat ontfinc</l>
<l>Ierst crone Artur die coninc;</l>
<l>22510 Ende hoe datter was ridderscap soe groet,</l>
<l>Ende hoe dat scoffierde Lanceloet</l>
<l>Die gesellen vander tafelronden,</l>
<l>Alse die met Bandemaguse was tien stonden.</l>
<l>Doe seide elkerlijc besonder</l>
<l>22515 Van Lancelote groet wonder.</l>
<l>Keye sprac ten gesellen dan:</l>
<l>"Lanceloet heeft wel getoent hir an</l>
<l>Dat die tafelronde mere</l>
<l>Bi hem plach te hebbene prijs ende ere</l>
<l>22520 Dan bider helecht van alder scaren</l>
<l>Die vander tafelronden waren."</l>
<l>Na desen sprac Gaheret vort</l>
<l>Te Hestore van Mares dese wort:</l>
<l>"Mijn her Lanceloet, dat seggic u,</l>
<l>22525 Belcht hem sere op u nu,</l>
<l>Dat gi wel wist dat hi u broder was,</l>
<l>Ende gi hem noit gewoget das,</l>
<l>Mar gi swecht vor hem van desen</l>
<l>Ofti u viant hadde gewesen."</l>
<l>22530 "Hi es soe groet here ende soe wert man,</l>
<l>Hine hadde mi niet geloeft dan,</l>
<l>Ende ic hadde mi moten scoffieren</l>
<l>Ne hadde hijt niet willen otroyieren</l>
<l>Nu dat dar toe comen es, dat hi</l>
<l>22535 Dit bi andren weet dan bi mi,</l>
<l>Ic salne wel acquinteren mogen,</l>
<l>Wille mi onse here gedogen</l>
<l>Datickene vinde, ende dat sal</l>
<l>Cortelinge sijn, hebbics geval,</l>
<l>22540 Want ic salne soeken metter vart</l>
<l>Tierst dattic mach gecrigen part;</l>
<l>Ende donct hem datic hebbe mesdaen</l>
<l>Ic saelt hem betren sonder waen."</l>
<l>Alse Lioneel dat horde</l>
<l>22545 Hi was blide om die worde:</l>
<l>"Ay Hestor, vor nu</l>
<l>Haddic enen quaden neve an u,</l>
<l>Die u dus hebt bedect jegen mi."</l>
<l>Hestor seide: "Here, dat was bedi</l>
<l>22550 Dat gi sijt soe hoge, soe edel man,</l>
<l>Geboren van coningen ende van</l>
<l>Coninginnen van groter machte,</l>
<l>Ende ic ben van nedren geslachte</l>
<l>Van mire moder side geboren,</l>
<l>22555 Ende ic en waende niet te voren</l>
<l>Dat gi mi over maech houden wout,</l>
<l>Mar dat gire mede spelen sout."</l>
<l>Lyoneel Hestore antwerde gaf:</l>
<l>"Hestor, spracti meer hir af</l>
<l>22560 Ic soude wanen dat gijt seit te hant</l>
<l>Ombe datic en hadde en geen lant;</l>
<l>Mar wille God, die ons geboet,</l>
<l>Ende mijn neve Lanceloet,</l>
<l>Den coninc Claudas sal noch berowen</l>
<l>22565 Des onrechts ende der ontrowen</l>
<l>Die hi ons lieden heft gedaen,</l>
<l>Ende salre selken loen af ontfaen</l>
<l>Alse verradere verdient dar an</l>
<l>Dat hi onteerft .i. edelen man."</l>
<l>22570 Dus bleven si al die weke daer.</l>
<l>Die grave van den Pale quam daer naer,</l>
<l>Die van Terquins doet was blide.</l>
<l>Hi vant dar ten selven tide</l>
<l>Enen sinen neve, dien hi vor dien</l>
<l>22575 In langen tiden niet hadde gesien;</l>
<l>Ende alse hi wiste dat die ridders daer</l>
<l>Van fauten van perden bleven overwaer,</l>
<l>Hi gaf elken riddere van Arturs hove</l>
<l>Een starc pert van dieren love.</l>
<l>22580 Terquins casteel ende al die dinge</l>
<l>Diere toe horden metter woninge,</l>
<l>Ende voren van danen gereet</l>
<l>Den selven wech die Lanceloet leet,</l>
<l>So dat si in een bosch quamen</l>
<l>22585 Dar si enen geslagenen wech vernamen.</l>
<l>Gaheret seide: "Hets goet dat elc bestaet</l>
<l>Sinen wech ende allene gaet;</l>
<l>Ende ombe dat wi onseker sijn nu</l>
<l>Lancelote te vindene, seggic u,</l>
<l>22590 Dat elc van ons allen si</l>
<l>En alderheilegen dage, mogewi,</l>
<l>Ten castele van den Trepasse, die staet</l>
<l>Alsoe alsmen te Gorre wert gaet.</l>
<l>Lanceloet heft gesegt, overwaer,</l>
<l>22595 Op dien dach te sine daer."</l>
<l>Elc geloefde van hen lieden</l>
<l>Dar te siene, ende si scieden,</l>
<l>Ende elc vor sien wech tier ure.</l>
<l>Nu meer swiget die aventure</l>
<l>22600 Van hen te sprekene int gemene,</l>
<l>Ende sprect van Lancelote allene.</l>
<l>Nu gewacht daventure das,</l>
<l>Alse Lanceloet gesceden was</l>
<l>Vanden castele dar hi sloech doet</l>
<l>22605 Terquine, die was soe groet,</l>
<l><edition n="152"/>Die jonfrouwe reet vore ende hi</l>
<l>Volgede hare ember bi,</l>
<l>Soe dat si quamen gereden</l>
<l>In enen smalen pat onder hen beden.</l>
<l>22610 Die jonfrouwe seide: "Here, wetti</l>
<l>Waric u leide?" Hi seide neenhi.</l>
<l>Si seide: "Here, ic leide u</l>
<l>Om vechten jegen enen riddere nu,</l>
<l>Die ere quader costumen plecht,</l>
<l>22615 Want hi al die liede ontwecht</l>
<l>Dar hi boven comen mach;</l>
<l>Dat sceen mi wel heden den dach.</l>
<l>Hi nam mi een dat scoenste pert,</l>
<l>Dat in langen gesien wert.</l>
<l>22620 Ende woude mi doden tier stede</l>
<l>Ombe daticker af sprac dorperhede."</l>
<l>Doen drogen si onder hen tween,</l>
<l>Lanceloet entie jonfrouwe, over een,</l>
<l>Dat si allene voere voer daer</l>
<l>22625 Ende Lanceloet volgede naer.</l>
<l>Alser die riddere wert geware</l>
<l>Hi gegreep bidien arme hare,</l>
<l>Ende stacse te hant ter neder.</l>
<l>Die jonfrouwe stont op weder</l>
<l>22630 Ende hilt bidien breidele tpart,</l>
<l>Ende sprac dus ten riddere wart:</l>
<l>"Gine leidet niwerinc." Ende Lanceloet</l>
<l>Hadde gesien des ridders stoet:</l>
<l>Hi noepte mettien sporen sijn part</l>
<l>22635 Ende reet vaste te hem wart.</l>
<l>Die riddere wert geware das,</l>
<l>Dat Lanceloet sere bebloet was,</l>
<l>Ende wert gescoffiert van dien,</l>
<l>Ende gereidem jegen vlien,</l>
<l>22640 Dat hem Lanceloet al benam,</l>
<l>Die met soe groter haesten quam,</l>
<l>Dat hine dorden lichame stac.</l>
<l>Ende alse hi tspere weder ute trac</l>
<l>Viel hi onmacht, ende Lanceloet</l>
<l>22645 Slogene noch eens, dat hi bleef doet.</l>
<l>Si saten op ende dar nare</l>
<l>Vordene die jonfrouwe met hare,</l>
<l>Die dar ombe grote bede,</l>
<l>Eer hijt doen woude, dede.</l>
<l>22650 Si ontfingene wel, ende tote dien</l>
<l>Dede si sine wonden wel besien</l>
<l>Ere jonfrouwe, diere vroet ane was,</l>
<l>Soe dat hi binnen .viij. dagen genas.</l>
<l>Doe voer hi danen ende sochte</l>
<l>22655 Hestore aldat hi mochte,</l>
<l>Ende sochtene ene maent aldure</l>
<l>Sonder te vindene avonture</l>
<l>Die te vertelne wert ware,</l>
<l>Soedat hi quam gereden dar nare</l>
<l>22660 Tenen huse op enen dach</l>
<l>Van religioene, daer hi sach</l>
<l>Enen man met witten clederen staen,</l>
<l>Dien hi vrachgde ombe Hestore saen.</l>
<l>Die goede man seide: "Ic sach</l>
<l>22665 Dien riddere hier gisteren dien dach:</l>
<l>Hi sloech hir enen riddere doet, sonder waen,</l>
<l>Die ene jonfrouwe doet woude slaen.</l>
<l>Doe vor hi henen metter vart."</l>
<l>Ende hi wisde Lancelote war waert.</l>
<l>22670 Daertoe seide hem die goede man</l>
<l>Dat hi witte wapine hadde an,</l>
<l>Ende dat hi op .i. swert pert reet.</l>
<l>Lanceloet reet der wart gereet,</l>
<l>Ende reet soe verre, dat hi quam</l>
<l>22675 Dar hi enen starken casteel vernam</l>
<l>Hoge ende welstaende, ende daer liep</l>
<l>Een wijt water omme ende diep.</l>
<l>Mettien dat hi reet dar wart</l>
<l>Ontmoete hi in sine vart</l>
<l>22680 Ene jonfrouwe, die op hare</l>
<l>Hant vorde enen sporeware.</l>
<l>Hi groettese hoveschelike,</l>
<l>Ende si hem desgelike.</l>
<l>Si seide: "Here, war vardi?"</l>
<l>22685 "Ic vare herbergen," seide hi,</l>
<l>"In desen casteel, die gi hir siet."</l>
<l>Si seide: "Here, en doet des niet,</l>
<l>Gine selt niet sonder gram te sine</l>
<l>Vandar sceden, noch sonder pine."</l>
<l>22690 Hine wouts niet laten. Si seide doe:</l>
<l>"God gever u beter geluc toe</l>
<l>Dan den andren dire gaen;</l>
<l>Want ic ne sach noit, sonder waen,</l>
<l>Riddere weder keren dire ginc."</l>
<l>22695 Si scieden na dese dinc.</l>
<l>Alse hi quam ter porten daer quam</l>
<l>Een starc dorpere, dine nam</l>
<l>Bi dien breidele ende seide:</l>
<l>"Beet vanden perde sonder beide,</l>
<l>22700 Het es mine bi deser reden</l>
<l>Dat gi over die brugge quaemt gereden."</l>
<l>Lanceloet antwerde dar nare</l>
<l>Dat hi genen tol sculdech en ware,</l>
<l>Want hi ware vri man,</l>
<l>22705 Ende alsoe waren nochtan</l>
<l>Alle die riddere van eertrike."</l>
<l>Die dorpere seide: "Sekerlike,</l>
<l>Hier en seldi niet sijn soe vri,</l>
<l>Ic en sal hebben u pert, wildi;</l>
<l>22710 Al ne wildijs niet nochtan saelt sijn,</l>
<l>Want het es van rechte mijn</l>
<l>Nadien dat gi hir wilt liden."</l>
<l>Hi hilt dien breidel vaste tien tiden.</l>
<l>Doe staken Lanceloet mettien spere</l>
<l>22715 Dor den lichame soe sere,</l>
<l>Dat hi viel ter erden al doet.</l>
<l>Doe trac te hant Lanceloet</l>
<l>Sijn spere uut, want hijs daer naer</l>
<l>Te doene waende hebben daer.</l>
<l>22720 Hi vor in dien casteel. Doe horde hi</l>
<l>Enen horen sere blasen dar bi.</l>
<l>Doe quam dar .i. out man gegaen,</l>
<l>Die seide: "Gi hebt quaet gedaen</l>
<l>Dat gi doet hebt onsen portier,</l>
<l>22725 Dat seldi wel ontgelden hier."</l>
<l>Alse Lanceloet dat hadde gehort</l>
<l>Hine achtes niet. Hi reet vort,</l>
<l>Ende dar hi dordi straten leet</l>
<l>Hordi di liede roepen gereet:</l>
<l>22730 "Her riddere, dapperlike haest u,</l>
<l>Gi vart tuwer doet wart nu."</l>
<l>Hine achte niet op har wort,</l>
<l>Mar hi reet ember vort.</l>
<l>Alse hi ten meester torre quam</l>
<l>22735 Beette hi, ende nam</l>
<l>Sijn pert selve ende bant</l>
<l>Vordie porte alte hant.</l>
<l>Hi ginc ten wikette in saen.</l>
<l>Doe sach hi ene valporte neder gaen,</l>
<l>22740 Die .i. knape neder dede,</l>
<l>Ende hi riep op Lancelote mede:</l>
<l>"Her riddere, wi hebben u</l>
<l>In ons portwardes stat nu,</l>
<l>Dien gi hebt geslagen doet.</l>
<l>22745 Dar op ne micte niet Lanceloet.</l>
<l>Dar na heeft hi vernomen</l>
<l>Twee grote gygante comen</l>
<l>Recht in kempen wise berecht,</l>
<l>Want si hadden di hovede ontdecht,</l>
<l>22750 Anders waren si gewapent wel.</l>
<l>Si scenen sere wreet ende fel</l>
<l>Ende dar toe starc ende groet.</l>
<l>"Geeft [u op]," seiden si, "oft gi sijt doet."</l>
<l>Hi sach dat si gene ridders waren</l>
<l>22755 Ende hi seide sonder sparen</l>
<l><edition n="153"/>Datten niet en souden scoffieren</l>
<l>Twee dorpers in en genen manieren.</l>
<l>Hi sloech den iersten, des geloeft,</l>
<l>Mettien swerde soe int hoeft,</l>
<l>22760 Dat hi vor sine voete viel doet.</l>
<l>Doe reet ten andren wart Lanceloet.</l>
<l>Dandre, die sinen geselle doet sach,</l>
<l>Ne dorste niet ontbeiden sinen slach</l>
<l>Ende vloe aldat hi mochte gevlien,</l>
<l>22765 Ende Lanceloet volgede dien.</l>
<l>Hi achterhaeldene te handen</l>
<l>Ende cloef hem thoeft toten tanden,</l>
<l>Dat hi vor hem doet viel ter neder.</l>
<l>Lanceloet sach wech ende weder</l>
<l>22770 Oft dar el yman ware,</l>
<l>Ende hi sach comen dar nare</l>
<l>Ene oude vrowe, alse hem dochte,</l>
<l>Die di slotele van daer binnen brochte,</l>
<l>Ende gafse Lancelote saen,</l>
<l>22775 Ende seide: "Gi hebt soe vele gedaen</l>
<l>Met uwer doget, dat gi nu mere</l>
<l>Van hir binnen sijt meester ende here,</l>
<l>Ende hir dragict in handen u</l>
<l>Bi der gerre wille die hir sijn nu."</l>
<l>22780 Hi nam van hare slotele daer naer,</l>
<l>Nochtan pensdi dat hi daer</l>
<l>Onlange binnen bliven soude.</l>
<l>Die porten waren ontdaen also houde,</l>
<l>Ende dar quamen ridders ende vrowen</l>
<l>22785 Ende joncfrouwen Lancelote scouwen.</l>
<l>Si hietene wille come al,</l>
<l>Alse die har here wesen sal.</l>
<l>Darna vrachde Lanceloet</l>
<l>Wi die ridders waren, di hi sloech doet.</l>
<l>22790 Een riddere antwerde hem dare:</l>
<l>"Here, dese casteel was hare,</l>
<l>Ende wi alle gemene</l>
<l>Hilden van hen te lene</l>
<l>Onse goet, lant, hus ende hof,</l>
<l>22795 Si waren onse heren dar of."</l>
<l>Doe vrachgde Lanceloet hoe si</l>
<l>Den casteel gecregen? Doe seide hi</l>
<l>Ende berichte Lancelote daer af</l>
<l>Hoene die hertoge Kahenis gaf</l>
<l>22800 Hen lieden in hovescheden,</l>
<l>Des ware wel .iij. jaer leden,</l>
<l>Ombe dat sine deden op enen dach</l>
<l>Ute enen prisone dar hi in lach;</l>
<l>"Ende ombe dat si hare macht</l>
<l>22805 Soe groet kinden ende haer cracht,</l>
<l>Ne wapenden si hem anders niet</l>
<l>Dan gi sacht, dar u wel bi es gesciet</l>
<l>Dat gise hebt geslagen doet;</l>
<l>Ende wi alle, cleine ende groet,</l>
<l>22810 Selen u man wesen mere,</l>
<l>Ende gi onser alre here."</l>
<l>Doe woude Lanceloet weten</l>
<l>Hoe die casteel was geheten.</l>
<l>Men seidem dat hi Vagnel hiet.</l>
<l>22815 Doe seiden si: "Here, oft gijt gebiet,</l>
<l>Segt ons hoe u name si."</l>
<l>"Ic hete Lanceloet," seide hi.</l>
<l>Doe begonsten si sere verbliden,</l>
<l>Ende waenden dat hi te dien tiden</l>
<l>22820 Dar binnen te bliven achte,</l>
<l>Ende eerdene met al harre machte.</l>
<l>Sanders dages stont hi op alst was dach:</l>
<l>Enen knape hi dar versach,</l>
<l>Dien hi menichwerf vordien</l>
<l>22825 In Arturs hof hadde gesien.</l>
<l>Hi vrachdem met wien hi ware.</l>
<l>Die knape seide hem dar nare,</l>
<l>Ende dede hem met Lancelote te bekinnen,</l>
<l>Ende seide hi was metter coninginnen.</l>
<l>22830 Oec seidi: "Here, mi wondert van u,</l>
<l>Dat gi hir wilt bliven nu,</l>
<l>Die in andren lande dan in desen</l>
<l>In meerre eren mocht wesen,</l>
<l>Indien dat u wille ware."</l>
<l>22835 Lanceloet seide daer nare:</l>
<l>"Waenstu datic hir wille bliven dan?"</l>
<l>"Jagi, na dat ic gesien can</l>
<l>Ane tgelaet datic u sien togen."</l>
<l>"Ic ne soude hir niet bliven mogen</l>
<l>22840 Ombe gene sake," seide hi.</l>
<l>"Live knape, nu biddic di,</l>
<l>Dattu nems mine wapine ende mijn part</l>
<l>Ende vare ten verloerne foreeste wart;</l>
<l>Ende alstu ene halve mile heves gegaen</l>
<l>22845 Saltu vinden .i. cruce saen,</l>
<l>Dar du sals beiden na mi."</l>
<l>"Ic saelt gerne doen," seidi,</l>
<l>Alse hi dede, want hi vor daer.</l>
<l>Lanceloet horde messe, ende dar naer</l>
<l>22850 Bat hi dat men hem brachte .i. pert,</l>
<l>Hi woude hem varen meyen udewert.</l>
<l>Alst pert quam hi sat op sonder sparen,</l>
<l>Ende es met .ij. ridders gevaren</l>
<l>Ter stat dar hi den knape vant.</l>
<l>22855 Doe beetti vanden perde te hant</l>
<l>Ende wapende hem, ende gorde sijn swert,</l>
<l>Ende sat te hant op sijn pert.</l>
<l>Die ridders vrachden hem doe</l>
<l>Waer waert hi varen woude alsoe.</l>
<l>22860 Hi sal varen int foreest, seide hi,</l>
<l>"Daric hebbe te done: hier bi</l>
<l>Ne beit niet na mi, want ic keren sal</l>
<l>Alsic mach." Si deden dat hi beval.</l>
<l>Lanceloet sciet van hen ende quam</l>
<l>22865 In een diep dal, dar hi vernam</l>
<l>Ene jonfrouwe, die sijns blide was</l>
<l>Alsi wiste die warheit das,</l>
<l>Datsi Lanceloet hadde vonden;</l>
<l>Ende si seide hem tien stonden</l>
<l>22870 Dat si Lancelote sonderlange</l>
<l>Vele gesocht hadde ende lange,</l>
<l>Ombe te bringene te hoefde</l>
<l>Ene aventure, die si geloefde</l>
<l>Dat nieman dan hi dartoe dochte,</l>
<l>22875 Dat hise te hoefde bringen mochte.</l>
<l>Lanceloet voer met hare saen.</l>
<l>Alse die wel waende hebben gedaen;</l>
<l>Maer neen hi niet, want hi dede</l>
<l>Quaet te sinen behoef ende dere mede,</l>
<l>22880 Want sine verriet ende leide toe</l>
<l>In Morgueyns vancnesse doe,</l>
<l>Die hadde ene scone woninge</l>
<l>Inden bosch gemaect ende sonderlinge</l>
<l>Ombe Lancelote te gecrigene daer,</l>
<l>22885 Alsine hadde, dat si daer naer</l>
<l>Hem tallen dagen vort houden woude,</l>
<l>Dat hi niet ute comen en soude.</l>
<l>Si hadde in allen landen gesint</l>
<l>.xij. jonfrouwen ombetrint,</l>
<l>22890 Die alle Lancelote sochten;</l>
<l>Ende beval hen dat sine daer brochten,</l>
<l>Ende hem seggen dat hi aldare</l>
<l>Soude vinden aventure oppenbare.</l>
<l>Aldus brachte dar die joncfrouwe</l>
<l>22895 Lancelote met al selker ontrouwe;</l>
<l>Ende tierst dat si gebeet waren</l>
<l>Ginc die jonfrouwe sonder sparen</l>
<l>Te harre vrowen, ende seide hare</l>
<l>Dat Lanceloet dar binnen ware.</l>
<l>22900 Die vrowe was blide van desen</l>
<l>Ende seide: "Wel moetti comen wesen:</l>
<l>Gi hebt mi herde live gedaen.</l>
<l>Nu doettene ontwapenen saen,</l>
<l>Ende doetene wel te gemake,</l>
<l>22905 Dat hem en gebreke en gene sake.</l>
<l><edition n="154"/>Ende alsi wel na geten heeft</l>
<l>Bevelic u dat gi hem geeft</l>
<l>Desen dranc, ende doetene scinken</l>
<l>In enen nap, hi salne gerne drinken.</l>
<l>22910 Alsi sal hebben gedronken gnoech</l>
<l>Soe mogedi met hem doen al u gevoech."</l>
<l>Si gelovede te done alsoe,</l>
<l>Ende kerde tote Lancelote doe,</l>
<l>Ende leide .iij. knapen met hare.</l>
<l>22915 Die .i. nam sijn part: dar nare</l>
<l>Namen dandre .ij. sijns goem,</l>
<l>Ende leidene onder enen boem,</l>
<l>Ende ontwapendene daer.</l>
<l>Si leiddene in die zale daer naer,</l>
<l>22920 Dar hem die jonfrouwe, tierst datsi mochte,</l>
<l>Goede scarlakene cledere brochte.</l>
<l>Darna es hi ter taflen geseten,</l>
<l>Ende alse hi wel na hadde geten</l>
<l>Dranc hi vanden dranke, di was gemaect</l>
<l>22925 Te sinen behoef, di herde wel smaect;</l>
<l>Ende hi dranc dar af soe sere,</l>
<l>Alse die en waent in genen kere</l>
<l>Datmenne wille bedrigen alsoe.</l>
<l>Dar na comt hem soe groet vaec toe,</l>
<l>22930 Dat hem wonderde in sine gedochte</l>
<l>Wanen hem soe groet vaec comen mochte.</l>
<l>Hi bat der jonfrouwen alsoe houde</l>
<l>Datmen sijn bedde bereiden soude.</l>
<l>"Here, het es gereet," seide si.</l>
<l>22935 Doe stont op die ridder vri,</l>
<l>Alse die al hadde verloren</l>
<l>Die cracht die hadde te voren,</l>
<l>Bidien dranke dien hi dranc.</l>
<l>Hi ginc te bedde ende sliep eer iet lanc.</l>
<l>22940 Si ginc te harre vrowen saen,</l>
<l>Ende dede hare die dinc verstaen.</l>
<l>Morguyen nam ene busse met podre doe,</l>
<l>Die si hadde gemaect dar toe,</l>
<l>Ende ginc dar Lanceloet lach.</l>
<l>22945 Alsine soe vaste slapen sach</l>
<l>Brachte si ene selverine pipe daer,</l>
<l>Die si met poudre dar naer</l>
<l>Vulde, ende hem sette</l>
<l>In dien nese sonder lette,</l>
<l>22950 Ende hem in die hersinen blies.</l>
<l>Hi was soe sere te barenteert dies,</l>
<l>Dat hi van groter pinen hem strecte,</l>
<l>Ende met pinen hem verwecte.</l>
<l>Alse Margueyn dat hadde gedaen</l>
<l>22955 Seide si toter jonfrouwen saen:</l>
<l>"Ic ben wel over hem gewroken nu,</l>
<l>Ende ic wane wel, dat seggic u,</l>
<l>Dat hine cont nembermere</l>
<l>In dien sin dien hi hadde ere,</l>
<l>22960 Alse gedurt die cracht, sijt seker das,</l>
<l>Vanden poudre dat ic hem inblies."</l>
<l>Dar na bestaede si, sijt seker das,</l>
<l>Dat pouder dat har bleven was:</l>
<l>Si wanes hebben te done dar nare.</l>
<l>22965 Die jonfrouwe vrachde hare</l>
<l>Wat si soude hebben van desen</l>
<l>Te doene, ende hoet mochte wesen?</l>
<l>Morgueyn antwerde tier stonde:</l>
<l>"Alse die ridders vander tafelronde</l>
<l>22970 Van hem ne weten gene niemare</l>
<l>Si selne soeken hare entare;</l>
<l>Ende dar sijn die .ij. neven sijn,</l>
<l>Die werde ridders sijn ende fijn,</l>
<l>Dat sijn Lioneel ende Behort,</l>
<l>22975 Die ic hate ember vort</l>
<l>Dor Lanceloets wille hars neven;</l>
<l>Ende woude noch daventure geven</l>
<l>Dat si hir quamen ter stede,</l>
<l>Ic soude mi over hen wreken mede."</l>
<l>22980 Si dede Lancelote dragen doe</l>
<l>In ene camere gemaect daertoe,</l>
<l>Met yserinen vinsteren bewart,</l>
<l>Die ontdeden jegen enen bogart.</l>
<l>Si deder in ene couche maken,</l>
<l>22985 Bericht van al selken saken</l>
<l>Oft die coninc Artur soude liggen daer;</l>
<l>Ende si seide dese wort daer naer:</l>
<l>"Hier sal hi liggen sijn leven al,</l>
<l>Dat hi meer ute comen en sal."</l>
<l>22990 Doe sciet si van hem alsoe.</l>
<l>Ende hi sliep toten dage toe.</l>
<l>Tierst dat hi ontspranc, ende hi doe sach</l>
<l>In wat cameren hi doe lach,</l>
<l>Hem wonderde war hi wesen mochte;</l>
<l>22995 Want hi hem soe vele bedochte,</l>
<l>Dat die camere niet was, in waerre dinc,</l>
<l>Daer hi savonds in slapen ginc.</l>
<l>Hi wert al te mayert das,</l>
<l>Hoe hi dar in bracht was,</l>
<l>23000 Ende hi gevoeldem te dier stont</l>
<l>Herde siec ende ongesont,</l>
<l>Ende hine sach nimanne hem beneven,</l>
<l>Die hem enegen troest mochte geven.</l>
<l>Hi lach tote middage soe onsochte,</l>
<l>23005 Dat hi hem op niet lichten en mochte.</l>
<l>Doe quam Morgueyn in dien bogaert,</l>
<l>Ende sach ter vensteren in wart;</l>
<l>Ende alsine siec sach si seide</l>
<l>Te harre jonfrouwen sonder beide:</l>
<l>23010 "Onse poysoin heft gewarcht sere.</l>
<l>Lanceloet ne staet op tavont mere.</l>
<l>Gaet te hem, siet wat hi doet,</l>
<l>Ende en maect hem niet vroet</l>
<l>Dat hi in vancnesse es,</l>
<l>23015 Wantic wane seker wesen des,</l>
<l>Hi soude sterven van groten rouwe."</l>
<l>Doe sprac tote hem die jonfrouwe,</l>
<l>Ende vrachde hoet met hem ware.</l>
<l>Hi ware siec seide hi hare,</l>
<l>23020 Ende soe tongereke tien tiden,</l>
<l>Dat hi niet en soude mogen riden,</l>
<l>Doe bleef hi alsoe liggende daer</l>
<l>Ene maent dar naer,</l>
<l>Eer hi weten mochte dat hi was</l>
<l>23025 In vancnessen, ende eer hi genas.</l>
<l>Alse Morgueyn wiste dat hi was genesen</l>
<l>Hare wonderde hoet mochte wesen.</l>
<l>Doe dede die jonfrouwe verstaen</l>
<l>Lancelote dat hi was gevaen,</l>
<l>23030 Dies hi hadde groten rouwe;</l>
<l>Ende hi seide: "Ay jonfrouwe,</l>
<l>Twi hebdi mi verraden?" Si seide doe:</l>
<l>"Here, ic moeste doen alsoe</l>
<l>Ofte sterven." Doe seide hi:</l>
<l>23035 "Warombe houddi gevaen mi?"</l>
<l>Si seide: sine seits hem niet.</l>
<l>Dar na hi die tale vallen liet.</l>
<l>Soe dat hi daer gevaen lach</l>
<l>Van doe tote na kersdach;</l>
<l>23040 Ende dat coude was .i. deel te gaen.</l>
<l>Hi was vor ene venstere gestaen,</l>
<l>Dar hi in die zale mochte sien,</l>
<l>Ende sach in die zale mettien</l>
<l>Ene hystorie scriven enen man.</l>
<l>23045 Oec wert hi wel geware dar an,</l>
<l>Dat si van Enease Troien was.</l>
<l>Ende hi bat den scrivere das,</l>
<l>Dat hi hem van siere varuwen gave:</l>
<l>Hi seide hi soude maken dar ave</l>
<l>23050 Een beelde. Die man alse hijt horde</l>
<l>Gaf hem waruwe ende datter toe horde.</l>
<l>Lanceloet nam die instrumente doe,</l>
<l>Ende loec de vensteren vaste toe,</l>
<l>Dat nieman sijn werc soude sine,</l>
<l>23055 Ende begonste scriven na dien.</l>
<l><edition n="155"/>Int beginsele screef hi, alsict kinde,</l>
<l>Hoe dattene te Arturs hove sinde</l>
<l>Sijn vrowe van Lac, om die saken,</l>
<l>Datmenne riddere soude maken,</l>
<l>23060 Ende hoe hi te Kameloet quam;</l>
<l>Ende alsi siere vrowen scoenheit vernam,</l>
<l>Hoe hi gescoffiert was ter stede</l>
<l>Dar hi erst sach hare scoenhede;</l>
<l>Ende hoe hi vor helpen dar naer</l>
<l>23065 Der jonfrouwen van Nochant screef hi claer.</l>
<l>Dit was Lanceloets ierste dachvart.</l>
<l>Dymagien waren soe geoppenbart,</l>
<l>Ende alsoe wel gewrocht, oft hi gescreven</l>
<l>Beelde hadde al sijn leven.</l>
<l>23070 Snachts alse hi op sijn bedde lach</l>
<l>Quam Morgueyn daer in, alsi plach</l>
<l>Alle nachte te doene,</l>
<l>Alse hi sliep, alse die gone</l>
<l>Dine minde in allen sinnen</l>
<l>23075 Alsoe sere alse wif man mochte minnen,</l>
<l>Ombe die scoenheit die an hem was.</l>
<l>Ende si was herde drove das,</l>
<l>Dat hi niet en woude minnen hare;</l>
<l>Ende dat sine hilt gevaen al dare</l>
<l>23080 Ne was niet van nide, mar datsi</l>
<l>Hem waende verwinnen dar bi,</l>
<l>Dien si noit verwinnen en mochte,</l>
<l>Nochtan dat sine dicke versochte.</l>
<l>Ende alsi die beelde hadde gesien</l>
<l>23085 Si wiste wel dat bedieden vandien;</l>
<l>Si hadde wel horen spreken dar of,</l>
<l>Hoe dat Lanceloet was comen int hof,</l>
<l>Ende hoe hi gecleet was al toe.</l>
<l>Morgueyn sprac toten jonfrouwen doe:</l>
<l>23090 "Siet hir wonder van desen man,</l>
<l>Die soe goet riddere es, ende daer an</l>
<l>Soe subtijl van gewerke.</l>
<l>Verstaet ene dinc die ic merke,</l>
<l>Datten hertsten man van eertrike,</l>
<l>23095 Op dat hi minde gestadelike,</l>
<l>Die minne subtijl soude maken.</l>
<l>Nu verstaet wel bi wat saken:</l>
<l>Desen riddere en ware niet</l>
<l>Selke subtijlheit gesciet,</l>
<l>23100 Dat hi hadde connen scriven also,</l>
<l>En hadden niet geleit daer toe</l>
<l>Bedwanc van minnen." Ende si wijsde</l>
<l>Hen die beelden ende prijsde,</l>
<l>Die Lanceloet hadde gemaect daer.</l>
<l>23105 Si wiste hen lieden al claer</l>
<l>War si die coninginne mochten sien,</l>
<l>Ende waer Lancelote tot dien,</l>
<l>Ende waer Arture den coninc,</l>
<l>Entie betekenesse van elker dinc.</l>
<l>23110 "Dit gescrijfte moet hir in bliven,</l>
<l>Ende in salne laten volscriven."</l>
<l>Sprac si; "Ic weet wel dat hi al</l>
<l>Sine dade hir bescriven sal,</l>
<l>Ende sal al toe scriven hier inne</l>
<l>23115 Van hem ende vander coninginnen;</l>
<l>Ende haddijt al bescreven,</l>
<l>Ic soude die dinc alsoe beweven,</l>
<l>Dat hier soude comen Artur die coninc,</l>
<l>Ende ic soudem doen kinnen die dinc,</l>
<l>23120 Ende die waerheit vander minnen</l>
<l>Van Lancelote ende der coninginnen."</l>
<l>Darna gingen si van dane.</l>
<l>Sanders dages naden opstane</l>
<l>Ontdede Lanceloet metter vart</l>
<l>23125 Die vensteren ten boegarde wart;</l>
<l>Hi sach der coninginnen beelde daer:</l>
<l>Hi neech hare groettese daer naer,</l>
<l>Ende cusse[se] an haren mont,</l>
<l>Ende dreef jegen hare tier stont</l>
<l>23130 Vele meer bliscapen, sonder waen,</l>
<l>Dan hi jegen enech wijf hadde gedaen,</l>
<l>Het ne hadde sijn vrowe gewesen.</l>
<l>Hi begonste scriven na desen</l>
<l>Hoe hi ter Doloreusen Garden quam,</l>
<l>23135 Ende den casteel in handen nam,</l>
<l>Ende hoe hine met vromecheiden wan</l>
<l>Op Terquijns broder, den groten man.</l>
<l>Dar na op den andren dach screef hi wel</l>
<l>Aldat hem vordien tornoy gevel</l>
<l>23140 Daer hi droech wapine al roet,</l>
<l>Dat was dar gewont was Lanceloet</l>
<l>Vanden coninc, darmen hir voren af las,</l>
<l>Dat hi coninc van .c. ridders was.</l>
<l>Hi screef die dade ter stede</l>
<l>23145 Van hem ende van andren mede.</l>
<l>Nu swiget die aventure</l>
<l>Meer te sprekene tier ure</l>
<l>Van Lancelote ende van Morgueyne,</l>
<l>Ende sal spreken van Waleweine,</l>
<l>23150 Die van Lancelote gewont was</l>
<l><scribe id="B"/>Te Karmeloet, dat hi genas,</l>
<l>Ende hoe hi volgede tien tiden</l>
<l>Den gesellen doe hi mochte riden.</l>
<l>Nu gewaget daventure das,</l>
<l>23155 Alse Walewein genesen was</l>
<l>Van dattene Lanceloet wonde,</l>
<l>Hi ruemde thof tier stonde</l>
<l>Ende voer in die queste te hant,</l>
<l>Ende dorreet menech lant,</l>
<l>23160 Vragende om niemare</l>
<l>Van Lancelote harentare,</l>
<l>Ende vanden anderen gesellen;</l>
<l>Ende quam, alsict hore tellen,</l>
<l>In dongewe[ge]de foreest, ende hi</l>
<l>23165 Nam sine herberge daer bi</l>
<l>Inden tor, die hadde vor desen</l>
<l>Torquins, des groets ridders, gewesen.</l>
<l>Die grave vanden Parke was dare,</l>
<l>Ende seide hem van Lancelote niemare,</l>
<l>23170 Hoe Lanceloet Terquine verwan,</l>
<l><scribe id="C"/>Die was dalre ontsienste man</l>
<l>Dimen in die werelt vant doe,</l>
<l>Ende hoe dat hine sloech toe.</l>
<l>Ende hi telde hem daer naer</l>
<l>23175 Hoe dat Lanceloet verloeste dar</l>
<l>.lxiiij. ridders, sonder waen,</l>
<l>Die alle dar lagen gevaen.</l>
<l>Mijn her Walewein seide tier stede</l>
<l>Dat dat was grote vromechede</l>
<l>23180 Ende die sere te prisene was;</l>
<l>"Mar ombe Gode, bericht mi das,</l>
<l>Oft gine iet saget nadien."</l>
<l>Dander seide dat hine niet hadde gesien.</l>
<l>Sanders dages ter sonnen opgane</l>
<l>23185 Sciet mijn her Walewein van dane</l>
<l>Ende reet dat hi tere abdien quam,</l>
<l>Daerhi sine herberge nam,</l>
<l>Daer hem vragede .i. out man</l>
<l>Wanen hi was. Hi seide dan:</l>
<l>23190 Van Arturs hove: ende doe seide</l>
<l>Tote hem die man sonder beide,</l>
<l>Dat dar van danen .i. riddere siec lage.</l>
<l>Dander seide dat hine gerne sage</l>
<l>Ombe weten oftine mochte kinnen.</l>
<l>23195 Doe leidene die gene dar binnen,</l>
<l>Dar die sieke riddere lach;</l>
<l>Ende alsene mijn her Walewein sach</l>
<l>Wart hi te hant geware das,</l>
<l>Dat Bandemagus die coninc was,</l>
<l>23200 Die jegen hem op woude staen,</l>
<l>Mar dat hi dat belette saen.</l>
<l>Hi vrachde hem daer nare</l>
<l>Oft hi iet wiste war Lanceloet ware.</l>
<l>Hi seide: neenhi, sonder dat hi</l>
<l>23205 Hadde verstaen dat Lanceloet daer bi</l>
<l><edition n="156"/>In enen casteel, hiet Vagnel, sloech doet</l>
<l>Twee starke gygante ende groet.</l>
<l>Mijn her Walewein vrachden daer naer</l>
<l>Weltijt si souden vergadren ende war.</l>
<l><scribe id="B"/>23210 Die coninc sprac dat si sonder sage</l>
<l>Vergaderen selen in alreheilegen dage</l>
<l>Ten castele, diemen hiet doe</l>
<l>Vanden Trepasse, ende daertoe</l>
<l>Haren eet daden alsi scieden,</l>
<l>23215 Te vergaderne daer onder hen lieden.</l>
<l>"Waendi datter Lanceloet sal sijn?"</l>
<l>"Ja hi, behout hi dleven sijn</l>
<l>Ende hi sonder gevancnesse si,</l>
<l>Want hijt also geloefde," seidi.</l>
<l>23220 Walewein seide: "Op dat ic mach,</l>
<l>Ic salre wesen op dien dach."</l>
<l>Mijn her Walewein vrachde doe</l>
<l>Den coninc, waer hi was gewont alsoe.</l>
<l>Die coninc antwerde hem te hant:</l>
<l>23225 "Ic quam gereden daer ic vant</l>
<l>Gwerres uwen broder bestaen</l>
<l>Van .iiij. ridders, dine saen</l>
<l>Doet hadden geslegen, maer</l>
<l>Dat ic hem quam te hulpen daer.</l>
<l>23230 Wi sloger .ij. doet ter stede,</l>
<l><scribe id="C"/>Ende dandre twee ontvlouwen ons mede."</l>
<l>Walewein vrachde hem daer nare</l>
<l>Ofti wiste war Gurrees ware.</l>
<l>Die coninc seide: "Ic en wets niet,</l>
<l>23235 Sonder dat hi heden van mi sciet</l>
<l>Gewont, niet also sere alsic bem."</l>
<l>Doe vrachde Walewein hem</l>
<l>Oft hi woude dat hi bleve dare</l>
<l>Tote dien dat hi genesen ware.</l>
<l>23240 Neen hi niet, antwerde hi doe,</l>
<l>"Want ic ben alsoe,</l>
<l>Datic niet en weet ten tiden</l>
<l>Weltijt datic sal mogen riden;</l>
<l>Hier bi en willic uwes blivens niet."</l>
<l>23245 Dar na Walewein van hem sciet,</l>
<l>Ende hi reet harentare</l>
<l>Vrachgende ombe niemare</l>
<l>Ombe sine gesellen daer hi af vernam,</l>
<l>Selken tijt, dat hem wel bequam;</l>
<l>23250 Mar van Lancelote ne mochti horen</l>
<l>Niet meer dan oft hi ware verloren,</l>
<l>Des hi sere tongemake was doe.</l>
<l>Ende hi reet vort embertoe</l>
<l>Vele vremder lande dure</l>
<l>23255 Sonder te vindene aventure</l>
<l>Daric af wille maken sage.</l>
<l>Mar op alre heilegen dage</l>
<l>Quamen die gesellen alle gemene,</l>
<l>Sonder Lanceloet ende Behort allene,</l>
<l>23260 Ten castele, dar sijt hir voren</l>
<l>Geloveden, alse gijt moget horen.</l>
<l>Datter Lanceloet niet quam op dien dach</l>
<l>Was dat hi in vancnessen lach</l>
<l>Met Morgueyn der elvinne,</l>
<l>23265 Ende Behort, alsict sinne,</l>
<l>Lach tere ander stat gevaen,</l>
<l>Alse gi hir na wel selt verstaen.</l>
<l>Alse die gesellen vergadert waren</l>
<l>Sprac Walewein al sonder sparen:</l>
<l>23270 "Ay God here, wats ons gevallen.</l>
<l>.ij. die beste van ons allen</l>
<l>Gebreken ons." Si letten daer</l>
<l>Toten andren avonde: dar naer</l>
<l>Voren si in den casteel herbergen, sonder waen,</l>
<l>23275 Dar si herde wel waren ontfaen.</l>
<l>Sanders dages alsi scieden</l>
<l>Drogen si over een onder hen lieden</l>
<l>Dat si niet en mochten met eren</l>
<l>Sonder Lancelote te hove keren,</l>
<l>23280 Ombe dat hi har geselle was</l>
<l>Vander questen, alsmen las.</l>
<l>Mijn her Walewein seide daer naer:</l>
<l>"Heren, hort na mi; hets waer,</l>
<l>Quamewi sonder Lancelote int hof</l>
<l>23285 Men soude ons blameren dar of.</l>
<l>Hir bi radic dat wine varen</l>
<l>Alle soeken sonder sparen</l>
<l>Desen winter aldure,</l>
<l>Ende den somer na, toter ure</l>
<l>23290 Dat comt Sinte Marie Magdalenen dach,</l>
<l>Ende elc van ons lieden dijt vermach</l>
<l>Come teser plaetchen tien stonden;</l>
<l>Ende ne wart hi dar binnen niet vonden</l>
<l>Soe mogewi keren te hove</l>
<l>23295 Sonder begriep, bi orlove;</l>
<l>Want dan selewi, sonder waen,</l>
<l>Onse queste hebben voldaen,</l>
<l>Alse jaer ende dach sal</l>
<l>Hebben gedurt." Si loefdent al.</l>
<l>23300 Si deden hare helme of</l>
<l>Ende namen elc an andren orlof;</l>
<l>Si ondercusten hen ende scieden.</l>
<l>Elc reet sinen wech van hen lieden.</l>
<l>Selc reet toten inde vanden jare</l>
<l>23305 Sonder te horne enege niemare,</l>
<l>Ende selke worden gevaen</l>
<l>Eer si iet verre waren gegaen,</l>
<l>In enen casteel, dat seldi weten,</l>
<l>Die Tercre Devee was geheten,</l>
<l>23310 Dien Behort bi prouenchen wan.</l>
<l>Ende ombe dat te lanc ware dar an</l>
<l>Te vertelne harre alre strijt,</l>
<l>Hoe hise verwan, ende te welker tijt,</l>
<l>Salic u seggen der gerre namen,</l>
<l>23315 Die ten castele weder quamen</l>
<l>Vanden Trepasse, alst was geset.</l>
<l>Deen die dar quam was Mordret,</l>
<l>Dander Acgloval; die derde was</l>
<l>Die coninc Bandemagus, alsict las.</l>
<l>23320 Alse dese .iij. hadden versien</l>
<l>Datsi dar mar en hadden hen drien,</l>
<l>Si wordens herde sere ontset.</l>
<l>Doe sprac ten andren Mordret:</l>
<l>"Ic en weet wat wi mogen bestaen,</l>
<l>23325 Want te hove en willic niet gaen</l>
<l>Eeric weet warechtege niemare."</l>
<l>Die coninc Bandemagus sprac daer nare:</l>
<l>"Ic wane datmen weet int hof</l>
<l>Warechteger niemare dar of</l>
<l>23330 Dat wi soeken, dan wi weten nu."</l>
<l>Acglovel seide: "Ic volchs U,</l>
<l>Want dar comen alden dach, twaren,</l>
<l>Ridders, die bringen niemaren.</l>
<l>Hir bi radic dat wi doen varen</l>
<l>23335 Enen bode int hof sonder sparen,</l>
<l>Die niemanne ne gewage des,</l>
<l>Wanen hi comt of met wien hi es;</l>
<l>Ende hi ombe Lancelote vrachge daer</l>
<l>Ende ombe die gesellen dar naer,</l>
<l>23340 Ende hi ons come weder orconden</l>
<l>Wat hi int hof hevet vonden."</l>
<l>Si bevalen enen knape te gane</l>
<l>Int hof ende ombe niemare te verstane,</l>
<l>Ende seiden hem waer hise vinden soude.</l>
<l>23345 Die knape porde alsoe houde,</l>
<l>Ende reet dat hi te Karduel quam,</l>
<l>Dar hi den coninc Artur vernam</l>
<l>In groten wille ende in gare</l>
<l>Ombe te verhorne niemare</l>
<l>23350 Van Lancelote ende vanden gesellen,</l>
<l>Daer nieman niet af ne conste getellen,</l>
<l>Des die coninc sere drove was;</l>
<l>Mar hine toende niet die gelike das,</l>
<l>Ombe dat hi niet en woude te mayeren</l>
<l>23355 Sine liede in gere manieren.</l>
<l><edition n="157"/>Mar wi dat sprac ofte liet,</l>
<l>Die coninginne en swech niet;</l>
<l>Mar si hadde, seidse, vrese groet</l>
<l>Ombe Waleweine ende ombe Lanceloet,</l>
<l>23360 Want sine hadse noit vordien</l>
<l>Soe lange uten hove gesien,</l>
<l>Men hadde dar af gehort niemare.</l>
<l>Die coninc antwerde hare:</l>
<l>"Ic ne weet wat seggen van desen;</l>
<l>23365 Ic wane, hadden si doet gewesen,</l>
<l>Wi haddens gehort niemare;</l>
<l>Dar ombe benic in vare</l>
<l>Datsi iegeren in verren lande</l>
<l>Gevaen sijn onder viande,</l>
<l>23370 Ende enech hoge man bi aventuren</l>
<l>Houtse gevaen nu ter uren,</l>
<l>Dies niet seggen dar dor mi</l>
<l>Aldus wanic wel dat si."</l>
<l>Doe kerde die knape dar hi vant</l>
<l>23375 Die .iij. gesellen, ende seide altehant</l>
<l>Die niemare, die hi hadde verstaen.</l>
<l>Alst Acglovel horde hi seide saen:</l>
<l>"Hier en es el en geen raet ane</l>
<l>Dan die queste weder te bestane,</l>
<l>23380 Want sonder die gesellen en comic niet</l>
<l>Weder te hove, wat mijns gesciet."</l>
<l>Ende dandre gesellen seiden doe</l>
<l>Datsi oec wouden doen alsoe,</l>
<l>Ende begonsten die queste weder.</l>
<l>23385 Ende si voren wech ende weder,</l>
<l>Ende vonden menege aventure,</l>
<l>Daric af swige nu ter ure.</l>
<l>Nu latic staen dat vertellen</l>
<l>Een sticken van dien .iij. gesellen,</l>
<l>23390 ende sal van Lancelote doen gewach,</l>
<l>Die in Morgueyns gevancnesse lach,</l>
<l>In wat manieren ende in welker dinc</l>
<l>Hi uter vancnessen ontginc.</l>
<l>Nu doet daventure verstaen</l>
<l>23395 Dat Lanceloet soe lange lach gevaen</l>
<l>In Morgueyns der elvinnen</l>
<l>Vancnesse gevaen binnen,</l>
<l>Dat hi ij wintere ende enen somer lach,</l>
<l>Soe dat geviel op enen dach</l>
<l>23400 Na paesschen, dat hi in allen done</l>
<l>Den boegart scone sach ende grone,</l>
<l>Die neven sine camere stont doe,</l>
<l>Entie bome wel gebloit toe,</l>
<l>Dar die vogelkine elcs dages songen,</l>
<l>23405 Entie rosen scone ontsprongen</l>
<l>Vore die venstre dar hi lach,</l>
<l>Dar hi dagelijcs op sach;</l>
<l>Want Morgueyns hadde daer doen maken</l>
<l>Enen bogaert, on die saken</l>
<l>23410 Dat Lanceloet soude bi desen</l>
<l>Bat te paise inden somer wesen,</l>
<l>Bedie dat hi al den winter was</l>
<l>Sere tongemake, dor das,</l>
<l>Dat hem doe sere verwach</l>
<l>23415 Die vancnesse dar hi in lach,</l>
<l>Ende vele meer hadde gedaen,</l>
<l>En hadden die beelden daer niet gestaen,</l>
<l>Die hi gemaect hadde dar te voren</l>
<l>In die camere, alse gi moget horen,</l>
<l>23420 Die hem wel bequamen int opsien;</l>
<l>Want hine hadde noit vor dien</l>
<l>Ridderscap gedaen, no clene no groet.</l>
<l>Hine hadt dar gescreven al bloet,</l>
<l>Elc na siere manieren alsoe,</l>
<l>23425 Dat wonder was tanesiene doe;</l>
<l>Soe dat hi ere costumen plach,</l>
<l>Dat hi tien beelden op elken dach,</l>
<l>Doe hi gemaect hadde dar inne</l>
<l>Na die gelike der coninginnen,</l>
<l>23430 [Ginc] ende cusse tier stonde</l>
<l>Beide ane ogen ende ane monde,</l>
<l>Gelijc oft sijn vrowe ware,</l>
<l>Ende weende ende clagede dar nare;</l>
<l>Soe dat alse die mey in quam,</l>
<l>23435 Entie april orlof nam,</l>
<l>Ende hi vander cameren dar hi in lach</l>
<l>Die bome scone gebloyet sach,</l>
<l>Dat hi verblide vander gronhede</l>
<l>Ende vanden rosen, die hi sach mede</l>
<l>23440 Versch ende neuwe ontspringen,</l>
<l>Hem gedachte bi dien dingen</l>
<l>Alte hant van siere minnen,</l>
<l>Siere vrowen der coninginnen,</l>
<l>Ende om hare anscijn claer,</l>
<l>23445 Ende om haren roden mont dar naer</l>
<l>Bider roder rosen op sien;</l>
<l>Ende pensde ember om hare bi dien,</l>
<l>Soe dat hi op enen sondach tier stont</l>
<l>Smargens mettien dage op stont</l>
<l>23450 Ende horde der vogelkine sanc.</l>
<l>Ende tote na der sonnen op ganc,</l>
<l>Dattie sonne sceen in den boegart,</l>
<l>Lanceloet sach ten rosen wart.</l>
<l>Hi versach ene rose dar saen,</l>
<l>23455 Die neuwinge was ute gegaen,</l>
<l>Soe dat Lanceloet dochte das,</l>
<l>Dat gene half soe scone ne was</l>
<l>Alse hem die rose dochte wesen;</l>
<l>Ende hem gedachte bi desen</l>
<l>23460 Sire vrouwen der coninginnen,</l>
<l>Hoe hem dochte in sinen sinne</l>
<l>Hare scoenheit tweewerf also groet</l>
<l>Ten tornoye te Karmeloet</l>
<l>Alse alle der ander scoenhede.</l>
<l>23465 "Ende om datic," seidi terre stede,</l>
<l>"Niet hebben en mach die scone vrowe,</l>
<l>Die rose, die ic soe scone scouwe,</l>
<l>Die mi doet gedinken om hare,</l>
<l>Motic ember hebben hoe soe ic vare,"</l>
<l>23470 Doe stac hi dor die venstre di hant</l>
<l>Ombe die rose te nemene te hant;</l>
<l>Mar hine mochter niet comen toe</l>
<l>Ombe dat hire te verre af was doe.</l>
<l>Hi trac sine hant weder in na dien</l>
<l>23475 Ende begonste dat yser besien</l>
<l>Vander vinstere, dat hem hadde benomen</l>
<l>Dat hi ter rosen niet en mochte comen.</l>
<l>Alse hi dat yser soe dorestarc vant,</l>
<l>"Wat sal sit sijn," seidi te hant,</l>
<l>23480 "Sal mi reste dwingen dar toe</l>
<l>Datic minen wille niet en doe?</l>
<l>Neent niet." Hi nam .ij. ysere te handen</l>
<l>Vander vensteren met beiden handen</l>
<l>Ende tracse soe sere te hem wart,</l>
<l>23485 Dat hise beide brac metter vart,</l>
<l>Ende warpse opten vloer nede doe,</l>
<l>Dar hi hem mede berecte soe,</l>
<l>Dat hem die vingere gevleescht waren.</l>
<l>Ende hi ginc ute sonder sparen,</l>
<l>23490 Ende ginc dar hi hadde gesien</l>
<l>Die rose, ende cussedse na dien</l>
<l>In gedinkenesse ende in minnen</l>
<l>Van siere vrowen der coninginnen,</l>
<l>Ombe dat hare die rose geleec wel.</l>
<l>23495 Hi leide die rose an sijn blote vel,</l>
<l>Ende hi ginc ten torre wart saen,</l>
<l>Dar hi vant die dore ontdaen.</l>
<l>Hi ginc daer in, ende vant wapine gnoech,</l>
<l>Ende wapende hem na sijn gevoech.</l>
<l>23500 Hi gorde an hem .i. goet swert</l>
<l>Ende ginc alsoe udewert,</l>
<l>Ende ginc ten stalle te hant,</l>
<l>Dar hi .ij. goede pert vant.</l>
<l>Hi saldelde doe dat .i. part</l>
<l>23505 Ende sat op, ende vor ter porten wart.</l>
<l><edition n="158"/>Alse ter porten quam Lanceloet</l>
<l>Hads den portenare wonder groet,</l>
<l>Alse die hem niet bewaende das,</l>
<l>Dat enech riddere dar binnen was.</l>
<l>23510 Lanceloet vrachde hem dar nare</l>
<l>Wie here van dien castele ware.</l>
<l>Die portenare antwerde doe:</l>
<l>"Hier en behort geen here toe;</l>
<l>Hi es ere vrowen, diere woent inne,</l>
<l>23515 Ende heet Morgueyn die elvinne,</l>
<l>Die des conincs Arturs suster es."</l>
<l>Alse Lanceloet horde niemare des</l>
<l>Viel hi in enen gepense saen,</l>
<l>Dat hi die vrowe soude verslaen;</l>
<l>23520 Mar dat hem sijn herte riet,</l>
<l>Dat hijt dor Arturs wille liet,</l>
<l>Ende ombe dat si een wijf was toe.</l>
<l>Lanceloet seide ten portier doe:</l>
<l>"Du salt dire vrowen maken cont</l>
<l>23525 Dat Lanceloet wech vart nu ter stont,</l>
<l>Ende dat hise groet dier gelike</l>
<l>Datmen dongetrouste wijf van ertrike</l>
<l>Altoes sculdech te grotene es.</l>
<l>Ende sech hare, dat si sie seker des,</l>
<l>23530 Ne haddic niet gelaten nu ter ure</l>
<l>Dor die minne van coninc Arture,</l>
<l>Ic hadde gedaen van hare</l>
<l>Datmen sculdech te done ware</l>
<l>Bi rechte van ere vrowe</l>
<l>23535 Die verradre es ende ongetrowe."</l>
<l>Al te hant die portenare liep</l>
<l>Te siere vrowen, die nochtoe sliep,</l>
<l>Ende seide hare al bloet</l>
<l>Wat hare ontboede Lanceloet.</l>
<l>23540 Alsijt horde si stont op saen,</l>
<l>Ende es in die camere gegaen</l>
<l>Dar Lanceloet te liggene plach;</l>
<l>Ende alsine dar niet en sach</l>
<l>Riep si: "Wacharme." drovelike;</l>
<l>23545 "Nu hebbewi gewacht qualike</l>
<l>Dat wi sculdech wel te wachten waren."</l>
<l>Si begonste sere mesbaren.</l>
<l>Alsi die venstere hadde besien</l>
<l>Toent sise den lieden nadien:</l>
<l>23550 "Dusdaen wonder ende sach noit man</l>
<l>Alse gi hir moget scouwen an</l>
<l>Dat dese duvel heft gedaen,</l>
<l>Die dese ysere brac dus saen."</l>
<l>Nu salic van hare nederleggen</l>
<l>23555 Ende van Lancelote seggen.</l>
<l>Nu gewaget daventure das,</l>
<l>Alse Lanceloet gesceden was</l>
<l>Van Morgueyne, dat hi reet tes [hi] quam</l>
<l>Dar hi ene jonfrouwe vernam</l>
<l>23560 Ende enen naen. Lanceloet groette</l>
<l>Die joncfrouwe doe hise ontmoette,</l>
<l>Ende si hem. Doe vrachde hi hare</l>
<l>Oft si wiste enege niemare</l>
<l>Van ridders die wandelden doe</l>
<l>23565 Van Arturs hove. Si sprac hem toe:</l>
<l>"Lioneel es hir int lant, sonder waen,</l>
<l>Die hout coninc Vagaor gevaen.</l>
<l>Des conincs sone heeftene nu</l>
<l>Van veranessen beropen, seggic u;</l>
<l>23570 Ende binnen der tijt dat hi sculdech was</l>
<l>Te vechtene en haddi gene macht das,</l>
<l>Soe dat hem die coninc verste gaf</l>
<l>Tote sinxendage daer af.</l>
<l>Ende ombe dat hem die coninc ontsach</l>
<l>23575 Dat hi niet comen soude op dien dach</l>
<l>Leide hine in gevancnesse doe.</l>
<l>Ende hine es niet genesen soe,</l>
<l>Hine salre qualike wesen an</l>
<l>En comt hem te helpen geen man.</l>
<l>23580 Die vore hem den camp vechte, bedi</l>
<l>Hi es soe tongerake, dat hi</l>
<l>Den camp niet sal mogen vechten."</l>
<l>"Mogedi mi niet iet berechten,"</l>
<l>Sprac Lanceloet, "waer die coninc es?"</l>
<l>23585 Si seide: "Here , sijt seker des,</l>
<l>Dat hi woent ene dachvart</l>
<l>Inden wech ter sonne onderganc wart</l>
<l>In enen casteel, heet Estrangloet."</l>
<l>"Nu blijft te Gode," sprac Lanceloet</l>
<l>23590 Ende reet wech al dat hi machte,</l>
<l>Soe dat hi in enen bosch vernachte:</l>
<l>Hi beette neder vanden perde</l>
<l>Ende ginc liggen op die erde</l>
<l>Ombe resten, alse die moede was,</l>
<l>23595 Ende liet sijn pert peysteren int gras.</l>
<l>Ende alse hi sliep leet al dare</l>
<l>Een riddere op een orsbare.</l>
<l>Die riddere was sere gewont,</l>
<l>Ende hadde met hem .ij. sciltknechte tier stont.</l>
<l>23600 Alse die riddere geware wart</l>
<l>Lancelote hi kerde dar waert,</l>
<l>Ende vrachde Lancelote dar nare</l>
<l>Wat hi tien tiden sochte dare.</l>
<l>Hi seide dat hi dar niet en sochte,</l>
<l>23605 Mar datten daventure dar brochte,</l>
<l>Ende niet en woude inden bosch bi nachte</l>
<l>Riden ombe dat hi ontwegen mochte.</l>
<l>"Wat soecti dan?" "Ic soeke," seide hi,</l>
<l>"Ymanne die conde berichten mi</l>
<l>23610 Van ridders, die sijn in desen lande</l>
<l>Van Arturs hove, alsic verstande."</l>
<l>"Wildi mi volgen," sprac die riddere na dien,</l>
<l>"Ic sal u noch tavont enen doen sien,</l>
<l>Die in mine herberge siec leget nu."</l>
<l>23615 Lanceloet seide: "Ic sal volgen u."</l>
<l>Hi sat op ende vor met hem doe.</l>
<l>Alsi te gadere voren alsoe</l>
<l>Vrachde hem Lanceloet warbi</l>
<l>Hi alsoe voer. Doe seide hi</l>
<l>23620 Dat hi gewont was soe onsochte,</l>
<l>Dat hi niet wel riden en mochte.</l>
<l>"Ende wi wonde u soe sere?"</l>
<l>Sprac Lanceloet. "Ic segt u, here,</l>
<l>Ene jonfrouwe." "Ende hoe quaemt daer toe,</l>
<l>23625 Dat u ene jonfrouwe wonde soe?"</l>
<l>"Ic segt u; hets onlanc leden,</l>
<l>En paeschdage quamic gereden</l>
<l>Dor een foreest, die name sijn</l>
<l>Es tforeest van Campercorantijn.</l>
<l>23630 Ic was allene tier ure,</l>
<l>Ende wel gewapent ter cure.</l>
<l>Ic ontmoette enen riddere dare,</l>
<l>Die mi opliep herde sware;</l>
<l>Ende ic werde mi jegen hem soe,</l>
<l>23635 Datickene neder dede doe.</l>
<l>Ic haddene geslagen doet,</l>
<l>Mar dat hi vloe ende ni ontscoet.</l>
<l>Ende ic volchde hem te hant,</l>
<l>Soe dat ickene tere fontainen vant,</l>
<l>23640 Dar .ij. scone jonfrouwen baetden doe,</l>
<l>Ende die ene hadde al toe</l>
<l>In die hant .i. gespannen boge</l>
<l>Ende .i. scicht in geset hoge.</l>
<l>Alsi sach daticken soude slaen doet,</l>
<l>23645 Die jonfrouwe trac ende si scoet,</l>
<l>Ende scoet mi dor mine die tier tide,</l>
<l>Dat dyser bleec in dander side.</l>
<l>Ic reet dar waert saen,</l>
<l>Alse dise woude doet slaen,</l>
<l>23650 Ende mijn pert viel met mi in ene gracht,</l>
<l>Datic moeste vallen in onmacht.</l>
<l>Ende alsic weder te mi selven quam,</l>
<l>Wet wel, datic dar niemanne en vernam,</l>
<l>Riddere noch jonfrouwe noch pert.</l>
<l>23655 Alsic mi woude richten op wert</l>
<l><edition n="159"/>Gevoeldic mi selven so ongesont,</l>
<l>Datic niet op en mochte tier stont,</l>
<l>Soe datic vore mi liden sach,</l>
<l>Daric onder ene eyke lach,</l>
<l>23660 Ene die scoenste vrowe, die ic vordien</l>
<l>Noit te voren hadde gesien,</l>
<l>Die tote mi sprac: "Wat doedi?" Ic seide:</l>
<l>"Jonfrouwe ic sterve sonder beide."</l>
<l>Si seide: "Oft God onse here gebiet,</l>
<l>23665 Gine selt noch sterven niet;</l>
<l>Mar gi selt quelen," seide si mi,</l>
<l>"Toter tijt dat die scicht ute si."</l>
<l>Doe dedic ander scicht mine hant</l>
<l>Ende woudene uut trecken te hant,</l>
<l>23670 Dies mi die jonfrouwe ontberen hiet.</l>
<l>Si seide ic pijnde mi om niet;</l>
<l>Want die scicht niet ute ne quame,</l>
<l>En ware datten ute name</l>
<l>Die beste riddere van eertrike,</l>
<l>23675 Dinne ute soude doen lichtelike,</l>
<l>Ende dan soudic genesen.</l>
<l>Die jonfrouwe ginc en wech na desen,</l>
<l>Ende ic bleef van harre sprake</l>
<l>Herde sere tongemake;</l>
<l>23680 Want ic was wel seker das,</l>
<l>Dat die niet licht te vindene was.</l>
<l>Doe quam dar .i. knape dar naer,</l>
<l>Die mi thus brachte vandaer.</l>
<l>Doe dedic dese leitire maken,</l>
<l>23685 Ende vor tArturs hove om die saken,</l>
<l>Datic bat soude vinden in sijn hof</l>
<l>Dan in andre succors daer of,</l>
<l>Daric den coninc tonpayse vernam</l>
<l>Om mijn [here] Waleweine, alsic dar quam,</l>
<l>23690 Ende ombe Lancelote tien stonden,</l>
<l>Ende ombe die vander tafelronden,</l>
<l>Dimen seide dat verloren waren,</l>
<l>Bedie datmen in .ij. jaren</l>
<l>Van hen te hove niet en vernam,</l>
<l>23695 Ende datter gene niemare af en quam.</l>
<l>Ic beette ende seide tier ure</l>
<l>Vor dat hof mine aventure.</l>
<l>Dar dede elc dat hi mochte</l>
<l>Oft hi dat scicht ute bringen mochte,</l>
<l>23700 Mar dat ne mochte niet gescien.</l>
<l>Doe seide mi die coninc nadien,</l>
<l>Dat die scicht niet uut worde genomen</l>
<l>Dar ne moeste eer Lanceloet toe comen.</l>
<l>Ende dat hi binnen enen halven jare</l>
<l>23705 Van hem ne horde ne gene niemare;</l>
<l>Hi was sere tongemake das,</l>
<l>Want hi die beste vander werelt was.</l>
<l>Doe maectic mine vart</l>
<l>Weder te mire herbergen wart,</l>
<l>23710 Ende sal dar bat gedogen al stille</l>
<l>Dan in andren steden minen onwille.</l>
<l>Hier bi ende in deser maniere</l>
<l>Soe varic in dese Leitiere."</l>
<l>Si reden tes si ter herbergen quamen,</l>
<l>23715 Dar die knapen den riddere namen</l>
<l>Vander leitieren soe si saechts mochten,</l>
<l>Ende boven in sijn palays brochten.</l>
<l>Dar was Lanceloet ontwapent saen</l>
<l>Ende neuwe cledere ane gedaen,</l>
<l>23720 Ende wel gefesteert altoe.</l>
<l>Lanceloet bat den riddere doe,</l>
<l>Dat hi woude dat gedogen,</l>
<l>Dat hi proefde ofte soude mogen</l>
<l>Den scicht ute trecken. Doe gaf antworde</l>
<l>23725 Die riddere, alse hi dat horde:</l>
<l>"En diet niet, ende ic weet wel, here,</l>
<l>Dat gi mi pinen sout te sere."</l>
<l>Lanceloet seide: "Oft u wille es,</l>
<l>Live here, laet mi proven des."</l>
<l>23730 Dander seide: "Ic en does niet teser tijt,</l>
<l>Want gi die beste riddere niet en sijt</l>
<l>Van eertrike," Ende Lanceloet gaf</l>
<l>Antworde: "Wat wetti dar af?"</l>
<l>"Ic weet wel," sprac hi," ende dies</l>
<l>23735 Waende hi ware een recht ries,</l>
<l>Die des gelovede cleine oft groet."</l>
<l>Doe antwerde hem Lanceloet:</l>
<l>"Nadien dat u wille niet en es</l>
<l>Willic gerne ontberen des."</l>
<l>23740 Si gingen eten na desen,</l>
<l>Ende hadden alle blide gewesen</l>
<l>Sonder datsi drove waren das,</l>
<l>Dat die riddere soe tongemake was.</l>
<l>Des anders dages alst was dach</l>
<l>23745 Was hi geleit dar di sieke ridder lach,</l>
<l>Ende wart geware in warre dinc,</l>
<l>Dat was Bandemagus die coninc.</l>
<l>Lanceloet dede alsoe saen</l>
<l>Die knape alle van hem gaen:</l>
<l>23750 Hi dede sinen helm af na dien.</l>
<l>Ende alsen Bandemagus hadde gesien</l>
<l>Was hi sins so blide, dat hi ter steden</l>
<l>Weende van ontfarmecheden;</l>
<l>Ende hi seide weenende sere:</l>
<l>23755 "Ay live broder, live here,</l>
<l>Waer hebdi gewest? Wi waenden bloet,</l>
<l>Here, dat gi hadt gewest doet."</l>
<l>Doe teelde hem Lanceloet saen</l>
<l>Hoene Morgueyn hadde gevaen.</l>
<l>23760 Lanceloet vrachde hem dar nare</l>
<l>Oft hi wiste enege niemare</l>
<l>Van mijn her Waleweine tien stonden</l>
<l>Ende vanden gesellen vander tafelronden.</l>
<l>Hi seide: "Ic en canre niet af verhoren</l>
<l>23765 Dan si in die queste sijn verloren."</l>
<l>"In wat questen?" sprac Lanceloet saen.</l>
<l>"Hebben si dan queste ontfaen</l>
<l>Sider datic gevaen was?"</l>
<l>Hi seide: "En gedinct u niet das,</l>
<l>23770 Dat wi uten castele scieden</l>
<l>Vanden Trepasse onder ons lieden,</l>
<l>Alse doet geslegen hadde Behort</l>
<l>Madint den gygant, ende wi vort</l>
<l>En alreheiligen dage hadden genomen</l>
<l>23775 Dach dat wi te gadre souden comen</l>
<l>Alle gadre, cleine ende groet?"</l>
<l>"Des gedinct mi wel," sprac Lanceloet;</l>
<l>"quamdi dar?" Dander seide: "Ja wi;</l>
<l>Dar ne gebrac nieman dan gi</l>
<l>23780 Ende Behort, u neve, van ons allen.</l>
<l>Het was ons soe wel gevallen,</l>
<l>Haddi dar onder u .ij. gewesen,</l>
<l>Wi hadden alle wel bi desen</l>
<l>Te hove mogen keren ongespart;</l>
<l>23785 Ende om dat gi dar niet en wart</l>
<l>Moestewi in allen sinnen</l>
<l>Die queste weder beginnen,</l>
<l>Ende hadden onsen termin genomen</l>
<l>Dat wi weder te gadre sonde sijn comen</l>
<l>23790 Te sinte Marie Magdalenen dage.</l>
<l>Ende tien termine, sonder sage,</l>
<l>Quamen wi .iij. ende nemmere:</l>
<l>Ic was deen, ende dander here</l>
<l>Was Acgloval, entie derde was</l>
<l>23795 Mordereit: ende wi drogen over een das,</l>
<l>Dat wi souden neuwe queste bestaen,</l>
<l>Die al noch durt, sonder waen;</l>
<l>Ende wat van onsen gesellen es gesciet,</l>
<l>Oft doet, oft gevaen, des en wetic niet."</l>
<l>23800 Lanceloet seide: "Nu benic seker des,</l>
<l>Sijn si verloren, dat bi mi es.</l>
<l>Ic hebbe te wandelne geacht,</l>
<l>Na datic ben in mine vrye macht,</l>
<l>Tote dien daticse hebbe vonden.</l>
<l>23805 Nu segt mi war gi ontfinc di wonden."</l>
<l><edition n="160"/>Doe seide Bandemagus die coninc</l>
<l>Dat hise tenen tornoie ontfinc,</l>
<l>Ende seide dat hi toter doet gewont was,</l>
<l>Darne .i. goet meester af genas,</l>
<l>23810 Soe dat hi saen soude mogen riden.</l>
<l>Lanceloet seide tote hem tien tiden:</l>
<l>"Here, en vernoyt u niet, ic moet</l>
<l>Henen riden, dat mi doet noet."</l>
<l>Die coninc bevalne te Gode</l>
<l>23815 Ombe dat hi varen moeste bi node:</l>
<l>Ende doe nam Lanceloet orlof</l>
<l>An sinen waert ende rumede thof,</l>
<l>Ende vor ten vremden eylande waert.</l>
<l>Doe sinde enen knape die waert</l>
<l>23820 Tote Bandemaguse, dat hi hem seide</l>
<l>Van dien riddere die warheide.</l>
<l>Ende alse Bandemagus horde</l>
<l>Die boetscap, hi gaf antworde:</l>
<l>"Ne kinnedine dan niet?"</l>
<l>23825 "Neen wi," seidi. "Wat es u gesciet,</l>
<l>Dat gi hebt gehadt hir binnen nu</l>
<l>Den besten man vander werelt met u,</l>
<l>Ende dat gi niet en wet wi hi es."</l>
<l>Die knape bat hem, al gescoffiert des,</l>
<l>23830 Dat hi hem seide wi hi ware.</l>
<l>Bandemagus antwerde daer nare:</l>
<l>"Het es die beste riddere die leeft,</l>
<l>Ende die meest gratien heeft,</l>
<l>Ende es Lanceloet van Lac geheten."</l>
<l>23835 Die knape deet sinen here weten,</l>
<l>Die al te hant ombe die sake</l>
<l>Herde drove was ende tongemake,</l>
<l>Ende seide: "Ic hadde nu ter stonde</l>
<l>Hier met mi bracht al mine gesonde</l>
<l>23840 Ende hebse van mij geworpen dullike.</l>
<l>Ay God, here van hemelrike,</l>
<l>Hoe qualike hebbic gevaren."</l>
<l>"hi bepensdem in dat mesbaren</l>
<l>Dat hi niet mochte winnen met desen,</l>
<l>23845 Mar woude hi genesen</l>
<l>Hi moeste volgen den genen, dine sal</l>
<l>Van sinen onwille genesen al.</l>
<l>Ende hi quam met pinen thant</l>
<l>Dar hi Bandemaguse den coninc vant,</l>
<l>23850 Ende vrachde den coninc</l>
<l>Ofti wiste war Lanceloet ginc</l>
<l>Die coninc seide neen hi.</l>
<l>Die riddere seide: "Ic en laets niet bedi</l>
<l>Ic en volge hem in alre manieren."</l>
<l>23855 Hi dede hem leggen in dire leitieren,</l>
<l>Ende nam .ij. knapen met hem daer,</l>
<l>Ende volgede Lancelote naer,</l>
<l>Die soe verre was gereden</l>
<l>Dat hi comen was tere steden,</l>
<l>23860 Die geheten es dat vremde eylant,</l>
<l>Dar hi enen starcken casteel vant</l>
<l>Ende scone ende rike, sonder waen;</l>
<l>Ende was op ene roetche gestaen.</l>
<l>Daer en was mar .i. inganc an,</l>
<l>23865 Dar met pinen mochten .ij. man</l>
<l>Ten vorhoefde te gadre comen.</l>
<l>Alse Lanceloet dat hadde vernomen</l>
<l>Wart hi wel geware das,</l>
<l>Dat tgene die selve casteel was,</l>
<l>23870 Dar hi vele af hadde gehort</l>
<l>Die liede spreken weder ende vort.</l>
<l>Mettien Lanceloet geware wart</l>
<l>Eens knapen, ginc ten castele wart;</l>
<l>Ende hi vrachde hem dar nare</l>
<l>23875 Ofti wiste wi die riddere ware</l>
<l>Die daer boven lage in vancnessen,</l>
<l>Ende beropen ware van veranessen.</l>
<l>Die knape seide: "Hi heet Lioneel,</l>
<l>Ende es noch tongemake .i. deel,</l>
<l>23880 Want hine es noch niet wel genesen;</l>
<l>Ende die camp moet ember margen wesen."</l>
<l>Doe seide die knape: "Here, wanen sidi?"</l>
<l>"Ic ben van Arturs hove," seide hi.</l>
<l>"Soudi Lionele willen berechten</l>
<l>23885 Ende den camp vor hem vechten?"</l>
<l>"Ja ic, gerne." sprac Lanceloet doe.</l>
<l>Dander sprac: "God helper u toe;</l>
<l>Want gi hebt rechte sake, sonder waen,</l>
<l>Nadien daticker af hebbe verstaen."</l>
<l>23890 Alse Lanceloet dar quam hi ginc</l>
<l>Te hant groten den coninc,</l>
<l>Ende seide: "Here, ic hebbe verstaen</l>
<l>Dat gi hir in hout gevaen</l>
<l>Enen riddere, wies maech ic ben.</l>
<l>23895 Ic soude gerne spreken jegen hem."</l>
<l>Die coninc dedene leiden te hant</l>
<l>Daer hi Lionele vant;</l>
<l>Ende alse daer was comen Lanceloet,</l>
<l>Hen es en geens vragens noet</l>
<l>23900 Ofte dar grote bliscap was;</l>
<l>Si hadden lange begart das,</l>
<l>Dat elkerlijk mochte andren sien.</l>
<l>Lanceloet seide tot hem na dien:</l>
<l>"Twi sidi gevaen hir ter stede</l>
<l>23905 Ende van veranessen [beropen] mede?"</l>
<l>"Ic saelt u seggen," sprac Lioneel;</l>
<l>"Ic quam na middewinter .i. deel</l>
<l>Gereden in dit lant hare entare</l>
<l>Ombe te verhorne van u niemare,</l>
<l>23910 Soe dat ic te Marabrons hove quam,</l>
<l>Daric enen nacht herberge nam.</l>
<l>Hi hadde .i. scone wijf doe,</l>
<l>Die scone was ende wel hebbende toe,</l>
<l>Soe datic hare soe scone dochte,</l>
<l>23915 Datsi mi van minnen versochte</l>
<l>Dor al dat niet es sculdech nochtan</l>
<l>Wijf te versukene van minnen man.</l>
<l>Ic pensde al ombe ander sake,</l>
<l>Alse die om u was tongemake,</l>
<l>23920 Daric niet af en wiste doe,</l>
<l>Ende ombe Behorde minen broder toe,</l>
<l>Dien ic binnen enen jare niet en sach;</l>
<l>Soe dat mi selc gepens int herte lach,</l>
<l>Datic dar op niet en achte</l>
<l>23925 Datsi ane mi gerne toe brachte.</l>
<l>Ten iersten dat si verhorde</l>
<l>Van haren versoekene mine antworde</l>
<l>Si wart soe verkert bi desen,</l>
<l>Datsi sceen uten sinne wesen;</l>
<l>23930 Ende si seide mi sonder beide</l>
<l>Daticse ter quaeder tijt wederseide,</l>
<l>Ende daticker ombe sterven soude.</l>
<l>Si seide haren here also houde</l>
<l>Daticse versochte van minnen</l>
<l>23935 Ende met crachte woude bekinnen.</l>
<l>Alse hi horde datsi seide</l>
<l>Hi waende dat ware warheide,</l>
<l>Ende balch hem te mi wert herde,</l>
<l>Ende ontseide mi thant verde,</l>
<l>23940 Ende hiete datic in hoeden ware.</l>
<l>Hi liep mi op dar nare,</l>
<l>Ende sloech op mi slage groet.</l>
<l>Ic werde mi ende slogene doet.</l>
<l>Alse verstont sijn broder Marbaroen,</l>
<l>23945 Des conincs Vagaors sone, dit doen,</l>
<l>Hi beriep mi te campe daer of</l>
<l>Van veranesse in sijns vader hof.</l>
<l>Ic boet datic mi dar af verweren woude</l>
<l>Alse dat hof wisen soude.</l>
<l>23950 Die dach was geset na desen,</l>
<l>Dat die camp soude wesen.</l>
<l>Ic sciet van hir binnen tier stont</l>
<l>Ende was vor ene capelle gewont</l>
<l>Int vreselike wout, soe sware,</l>
<l>23955 Ic en mochte niet genesen dar nare.</l>
<l><edition n="161"/>Ende alse die dach was comen,</l>
<l>Die wi te vechtene hadden genomen,</l>
<l>Ic quam int hof ter rechter tijt.</l>
<l>Doe was mi daer geset respijt</l>
<l>23960 Van vechtene tote dien stonden,</l>
<l>Datic genase van dien wonden;</l>
<l>Ende ombe dat di coninc niet seker en was van mi</l>
<l>Van weder te comene, dede hi</l>
<l>In vancnessen mi, daer ic ben nu;</l>
<l>23965 Ende gi moet, genoeget u,</l>
<l>Over mi vechten margen den dach;</l>
<l>Ic ben soe siec, dat ics niet doen en mach."</l>
<l>"Ic saelt doen," seide Lanceloet ter vart;</l>
<l>"Ic quamer ombe har wart."</l>
<l>23970 Lanceloet bat den coninc saen,</l>
<l>Dat hi uter vancnessen liete gaen</l>
<l>Dien riddere, want hi hadde tien stonden</l>
<l>Man over hem te vechtene vonden.</l>
<l>Doe seide thant Marbaroen:</l>
<l>23975 "Sidijt, die den camp wilt doen?"</l>
<l>Lanceloet antwerde geeft:</l>
<l>"Sidi dine beropen heeft</l>
<l>Van verranessen?" "Ja, ic ben</l>
<l>Die gene die heft beropen hem."</l>
<l>23980 Lanceloet seide hem: "Darmede</l>
<l>Hebdi gedaen grote sothede."</l>
<l>Lyoneel was uter vancnessen gedaen</l>
<l>Ende in ene camere geleit saen,</l>
<l>Dat hi hem dar in rusten soude.</l>
<l>23985 Lanceloet was ontwapent also houde;</l>
<l>Die coninc en woude gedogen niet</l>
<l>Dat hi ute siere herbergen sciet.</l>
<l>Dien nacht was Lanceloet wel ontfaen</l>
<l>Ende hem vele eren gedaen</l>
<l>23990 Ombedat hi was vremt man,</l>
<l>Ende wel goet sceen daer an.</l>
<l>Sanders dachs, alsi messe hadde gehort,</l>
<l>Quam Lanceloet ende Lioneel vort</l>
<l>Int palais, dar si tien stonden</l>
<l>23995 Vele ridders ende vrowen vonden,</l>
<l>Die waren comen den camp besien.</l>
<l>Marbaroen was gewapent binnen dien,</l>
<l>Sonder sinen helm, algader,</l>
<l>Ende sat bi den coninc sinen vader.</l>
<l>24000 Lanceloet wapende hem alsoe</l>
<l>Ende quam int palais doe,</l>
<l>Ende Lioneel met hem gegaen.</l>
<l>Doe sprac Lanceloet ten coninc saen:</l>
<l>"Here, alsmen mi te kinnen geeft,</l>
<l>24005 Die riddere die bi u sit heeft</l>
<l>Beropen minen geselle die hir es</l>
<l>Van veranessen, ende des</l>
<l>Es heden geset die dach;</l>
<l>Ende om dat mijn geselle niet en mach</l>
<l>24010 Wapine dragen van ongesonden</l>
<l>Benic hir comen nu ten stonden</l>
<l>Vor hem te vechtene bi deser dinc."</l>
<l>"Nu hoet u wel," sprac die coninc,</l>
<l>"Ende hebt des goeden raet,</l>
<l>24015 Wat gi hir te done bestaet.</l>
<l>Ic seggu over warheit nu,</l>
<l>Dat die riddere die sit bi u</l>
<l>Minen sone mordelike</l>
<l>Doet sloech ende verradelike,</l>
<l>24020 Dine tsiere herbergen binnen</l>
<l>Geherberget hadde met minnen."</l>
<l>"Ay here," seide Lanceloet doe,</l>
<l>"Gi selter uwen wille seggen toe,</l>
<l>Gine segt niet alse es die dinc."</l>
<l>24025 Doe sprac Marbaroen ten coninc:</l>
<l>"Siet hir mijn wedde gereet nu,</l>
<l>Datic wille proven vor u</l>
<l>Dat dese riddere verradelike</l>
<l>Minen broder versloech ende mordelike."</l>
<l>24030 Lanceloet seide also houde</l>
<l>Dat hi dat verweren soude.</l>
<l>Die coninc nam tien tiden</l>
<l>Die wedden in beiden siden,</l>
<l>Ende men leidese ter vart</l>
<l>24035 Beide in enen boegaert.</l>
<l>Die coninc setter te sine toe</l>
<l>.xij. vroede ridders doe.</l>
<l>Doe lieten si lopen metter vart</l>
<l>Elkerlijc ten andren wart,</l>
<l>24040 Datsi hen soe onderstaken,</l>
<l>Dattie gelavien in stucken braken.</l>
<l>Marbaroen viel darmenne stac,</l>
<l>Dat hi wel na den hals brac;</l>
<l>Lanceloet reet op hem soe onsochte,</l>
<l>24045 Dat hi niet op staen en mochte.</l>
<l>Doe beette Lanceloet ter vart,</l>
<l>Ende bant an enen boem sijn part,</l>
<l>Ende ginc te Marbarone thant,</l>
<l>Dar hine mesmaect liggende vant,</l>
<l>24050 Ende hi pensde alsoe houde</l>
<l>Dat hine niet doet slaen en soude</l>
<l>Ombe die minne vanden coninc</l>
<l>Sinen vader, dine soe wel ontfinc;</l>
<l>Nochtan trac hi hem den helm af,</l>
<l>24055 Ende met enen slage, die hi hem gaf,</l>
<l>Dede hine te barenteren herde,</l>
<l>Nochtan waest mettien platten vanden swerde.</l>
<l>Hi ontdede die ogen dar hi lach,</l>
<l>Ende alse hi dat naecte swert sach</l>
<l>24060 Hi viel in vresen herde groet,</l>
<l>Ombe dat hi hadde dat hoeft bloet.</l>
<l>Hi bat genade, ende seide dan:</l>
<l>"En slaet mi niet doet, edel man,</l>
<l>Ende bidt minen vader dat hi</l>
<l>24065 Die mesdaet vanden campe vergeve mi.</l>
<l>Gi selt doen, here, dar mede</l>
<l>Die meeste hovescheit die noit man dede."</l>
<l>Doe sprac Lanceloet den genen toe,</l>
<l>Die ten campe ware namen doe:</l>
<l>24070 "Live heren, ic bidde u,</l>
<l>Doet mi den coninc spreken nu."</l>
<l>Si dedene comen sonder beide</l>
<l>Tote Lancelote, die hem seide:</l>
<l>"Here, wildi desen camp laten staen,</l>
<l>24075 Wi souden onder ons .ij. pais maken saen</l>
<l>Tonser beider ere, bi dien</l>
<l>Dat bi uwen wille mochte gescien.</l>
<l>Gi sijt wel sculdech te done, bedi</l>
<l>Gi selt lettel winnen sterf ic oft hi."</l>
<l>24080 Die coninc, die sine goedertierhede</l>
<l>Wel kinde ende sine hoveschede,</l>
<l>Hadde wonder hoe hi hebben mochte</l>
<l>Selke vrede in sine gedochte,</l>
<l>Dat hi den genen verdragen woude</l>
<l>24085 Dine soe gerne doet slaen soude</l>
<l>Oft hi sijns te boven ware;</l>
<l>Ende hi seide dar nare:</l>
<l>"Hets mijn wille wel dat gi</l>
<l>Onder u pais maect, wildi."</l>
<l>24090 "Wi bidden u, dat gi comt vort</l>
<l>Ende onse vorwarde hort."</l>
<l>Die coninc quam te sinen sone thant,</l>
<l>Dien hi so sere mesmaect vant,</l>
<l>Dat hi niet op ne mochte staen;</l>
<l>24095 Ende Lanceloet seide tote hem saen:</l>
<l>"U vader es hir tote ons comen,</l>
<l>Dar wi den camp hadden genomen,</l>
<l>Dar wi beide in hebben gedaen soe,</l>
<l>Dat wijs beide gevolen ember toe.</l>
<l>24100 Ende van meer te done nu</l>
<l>Mach gene bate comen u.</l>
<l>Nu biddic vor uwen vader dat gi</l>
<l>Minen geselle quite scelt ende mi,</l>
<l>Ende ic sal u vor uwen vader</l>
<l>24105 Quite scelden van algader."</l>
<l><edition n="162"/>Hi deet, ende danckes hem sciere,</l>
<l>Ende si scieden in derre maniere.</l>
<l>Dar was Lanceloet wel ontfaen,</l>
<l>Ende men woudene ontwapinen saen,</l>
<l>24110 Mar hi woude en wech ter vart,</l>
<l>Ende sette Lioneel op sijn part</l>
<l>Voren int gereide, ende hi sat</l>
<l>Achter Lionele, ombe dat</l>
<l>Niet allene en machte riden van dan</l>
<l>24115 Sonder helpe van andren man.</l>
<l>Die gewonde riddere, dar gi horen</l>
<l>Af mocht in dien boec hir voren,</l>
<l>Dar Bandemagus die coninc lach,</l>
<l>Hadde gereden al den andren dach</l>
<l>24120 Lancelote soeken embertoe.</l>
<l>Hi quam tere stat gereden doe,</l>
<l>Ende hi vrachde om niemare</l>
<l>Om enen riddere, oft hi daer ware,</l>
<l>Ende besciet hen lieden gnoech</l>
<l>24125 Hoedane wapine hi droech.</l>
<l>Alsi dese wort verstonden</l>
<l>Si seiden dat hi tien stonden</l>
<l>En wech gereden ware van dan,</l>
<l>Ende hi dar enen camp verwan,</l>
<l>24130 Ende hi niet verre en mochte wesen.</l>
<l>Die riddere reet en wech na desen,</l>
<l>Ende vor na al dat hi mochte.</l>
<l>Sijn ongeval clagedi onsochte,</l>
<l>Dat hine niet en hadde vonden;</l>
<l>24135 Ende hi seide te dien stonden</l>
<l>Dat hi niet en soude begeven</l>
<l>Te wandelne al sijn leven,</l>
<l>Oft hi soudene vonden tenegen kere</l>
<l>Bider helpen van onsen here;</l>
<l>24140 Soe dat hi reet in desen doene</l>
<l>Alden dach tote over none,</l>
<l>Soedat hi ene jonfrouwe vernam,</l>
<l>Die jegen hem gereden quam.</l>
<l>Hi groettese, ende dar nare</l>
<l>24145 Vrachde hi ombe niemare</l>
<l>Ombe enen riddere, die vor hem reet;</l>
<l>Ende hi maecte har besceet</l>
<l>Hoedanech sine wapine waren.</l>
<l>Si seide: "Ic sagene varen</l>
<l>24150 In ene valaie heden,</l>
<l>Dies en es en bore wat leden.</l>
<l>Hine es niet henen .ij. milen;</l>
<l>Ende hi vorde ter selver wilen</l>
<l>Enen riddere vor hem op sijn part."</l>
<l>24155 "Ic bevele u," seidi, "Gode ter vart,"</l>
<l>Ende volgede Lancelote sere doe,</l>
<l>Ende bat onsen here ember toe</l>
<l>Dat hi hem gracie toe brochte,</l>
<l>Dat hi den genen vinden mochte,</l>
<l>24160 Dien hi voer soeken.</l>
<l>Nu swiget van hem die aventure,</l>
<l>Datsi van hem niet meer sprect nu,</l>
<l>Ende sal van Lancelote seggen u.</l>
<l>Daventure telt teser steden,</l>
<l>24165 Alse Lanceloet was gesceden</l>
<l>Vanden coninc Vagor, die here was</l>
<l>Vanden vremden eylande, alsmen las,</l>
<l>Dar hi uter vancnessen dede</l>
<l>Lionele ende vordene mede</l>
<l>24170 Vor hem op sijn part tier stont,</l>
<l>Siec ende sere gewont,</l>
<l>Hi reet dat hi dies avonts quam</l>
<l>Tere abdien, daer hi herberge nam.</l>
<l>Die abdie was Celice genant,</l>
<l>24175 Ende stont in die mersce van Scollant,</l>
<l>Ende was bi toenamen, dat seldi weten,</l>
<l>Die cleine aelmoesene geheten;</l>
<l>Ende waerombe datsi alsoe hiet</l>
<l>Danne willic swigen niet.</l>
<l>24180 In Josephs tijt van Marathien</l>
<l>Was een coninc, dies boeke lien,</l>
<l>In die mersche van Scollant, di quam</l>
<l>Int Grote Bertangen alsict vernam;</l>
<l>Ende die coninc dar wi af lesen</l>
<l>24185 Hadde heidijn gewesen;</l>
<l>Mar onse here bekerdene doe</l>
<l>Bi Josephs predicaden soe,</l>
<l>Das hi dat heilege doepsel vinc an</l>
<l>Ende wert .i. goet kerstijn man,</l>
<l>24190 Dat an sine werke wel bleec;</l>
<l>Want hi ute sinen coninkrike streec,</l>
<l>Ende ginc arm sere ende naect,</l>
<l>Ende ontscoit ende ontmaect,</l>
<l>Ende wandelde also dar naer</l>
<l>24195 Dor Scollant ende die lande .xxx. jaer.</l>
<l>Op enen tijt quam soe groet honger an,</l>
<l>Dat te wonderne was genen man;</l>
<l>Ende alse hi .ij. dage hadde gegaen</l>
<l>Dore tfreselijc foreest, sonder waen,</l>
<l>24200 Quam hi binnen dien doene</l>
<l>Tenen huse van religioene,</l>
<l>Dat tien tiden, alsment gescreven siet,</l>
<l>Die helpe van dien armen lieden hiet.</l>
<l>Hi vrachde den portier dar nare</l>
<l>24205 Oft die aelmosene gegeven ware.</l>
<l>Die portier wart wel geware das,</l>
<l>Bi gelike, dat die gene was</l>
<l>Een utermaten arm man.</l>
<l>Hi gaf antwerde nochtan</l>
<l>24210 Dat die aelmosene gegeven ware.</l>
<l>Die coninc seide dar nare:</l>
<l>"Ay live portier, ic bidde di,</l>
<l>Dattu ombe Gode iet geefs mi,</l>
<l>Oft ic moet hir vor dinen ogen</l>
<l>24215 Van groten hongere die doet gedogen,"</l>
<l>Soe dat den portier sere dan</l>
<l>Ontfarmede vanden armen man.</l>
<l>Hi ginc sien oft enich relief lach</l>
<l>Dar trelief te liggene plach,</l>
<l>24220 Ende hine vant dar mar ene</l>
<l>Aelmosene, ende die wel clene.</l>
<l>Niet bedi si en dochte goet den coninc</l>
<l>Ombe te verlichtene bider dinc</l>
<l>Den honger, diene duanc sere;</l>
<l>24225 Ende hi danckes onsen here</l>
<l>Dat hine hadde gesint daer.</l>
<l>Alse hijt geten hadde hi hadde daer naer</l>
<l>Meerren honger dan hi eer hadde gehadt.</l>
<l>Hi seide toten portier nadat,</l>
<l>24230 Dat hem noit in sijn leven</l>
<l>Soe cleine aelmosene was gegeven;</l>
<l>Ende bat hem dat hi noch sochte</l>
<l>Oft hi hem iet meer geven mochte.</l>
<l>Hi seide: "Ic en mach nu ten tide</l>
<l>24235 U niet meer geven. Gi moet ontbiden."</l>
<l>Die coninc was te barenteert sere:</l>
<l>Hine wist wien dan onsen here</l>
<l>Sinen honger clagen; mare</l>
<l>Hi las sine bedinge daer nare,</l>
<l>24240 Die hi conste vele ende goede.</l>
<l>Hi was van wandelne moede</l>
<l>Ende van hongere vermoit soe,</l>
<l>Dat hi lach ende wart in slape doe,</l>
<l>Dat hem opperbaerde vriendelike</l>
<l>24245 Die soete here van hemelrike</l>
<l>Ende seide: "Live kint, men sal</l>
<l>Desen here dienen boven al,</l>
<l>Die dus gedane loen geeft,</l>
<l>Darmen int inde ere af heeft."</l>
<l>24250 "Onse here heeft mi, sonder waen,</l>
<l>Scone betekeninge gedaen,</l>
<l>Dat hi selve soeken es comen.</l>
<l>En haddic sinen wille niet vernomen</l>
<l>Ic ne hadde niet, sekerlike,</l>
<l>24255 Weder gekeert in mijn conincrike;</l>
<l><edition n="163"/>Nu salic dar weder in keren</l>
<l>Ombe dat es die wille ons heren."</l>
<l>Hi maecte te hant sine vart</l>
<l>Te gane te sinen lande wart.</l>
<l>24260 Die coninc vrachde dar nare</l>
<l>Sinen sone ofti riddere ware,</l>
<l>Ende hi vrachde hem mede</l>
<l>Ombe sijn wijf, wat si dede,</l>
<l>Ende dat hijt hem nine hale</l>
<l>24265 Hi en ontdecket hem altemale</l>
<l>Hoe si hadde gehouden hare,</l>
<l>Bider trowen hi sculdech ware</l>
<l>Dien genen dine gewrochte,</l>
<l>Ende dine van tirchetijt brochte</l>
<l>24270 Dar van over .xl. milen,</l>
<l>Nochtan en waest mar middach tier wilen.</l>
<l>"Ende segt mi hoe u name es."</l>
<l>Hi seide: "Ic hete Lanvales."</l>
<l>Die name was gescreven vonden</l>
<l>24275 Ane sijn vorhoeft tien selven stonden</l>
<l>Dat hi uter moder lichame quam,</l>
<l>Ende Lanvales, alsict vernam,</l>
<l>Bediet: vaste int gelove; ende men vant</l>
<l>En genen soe goeden man int lant</l>
<l>24280 Bi sinen tiden. Ende den coninc</l>
<l>Wonderde sere vander dinc,</l>
<l>Want hi van diere sake</l>
<l>Noit en hadde gehort sprake.</l>
<l>Doe seide hem die sone vort:</l>
<l>24285 "Ic hebbe van mire moder gehort,</l>
<l>Tierst dat gi rumet u lant,</l>
<l>Dat uwe geburen thant</l>
<l>Op mine moder gingen striden,</l>
<l>Ende hadden gedestrueert tien tiden,</l>
<l>24290 En hadde hare niet geholpen doe</l>
<l>Die coninc Makalijs dar toe,</l>
<l>Datsi die viande wederstont,</l>
<l>Die u broder was tier stont;</l>
<l>Ende over .vi. maent daer nare</l>
<l>24295 Wart men an hare geware</l>
<l>Dat si .i. kint hadde begort.</l>
<l>Die liede seiden weder ende vort</l>
<l>Dat gise niet met kinde en liet</l>
<l>Alse gi uten lande sciet,</l>
<l>24300 Ende dat kint niet bi desen</l>
<l>U kint ne mochte wesen.</l>
<l>Ende alsic geboren was doe</l>
<l>Spraken die barone minere moder toe:</l>
<l>"Vrowe, gi hebt .i. kint nu</l>
<l>24305 Selc alse God heft verleent u,</l>
<l>Ende ons dunct dat die coninc u man</l>
<l>Dit kint an u niet en wan,</l>
<l>Ende wanen wel dat dit kint si</l>
<l>In hordome gewonnen dar bi;</l>
<l>24310 Wi hebben getelt, sonder sage,</l>
<l>Alle die maende ende alle die dage</l>
<l>Dat uten lande sciet u man;</l>
<l>Wi willen weten wie dit kint wan."</l>
<l>Mijn moder antwerde dar toe,</l>
<l>24315 Die utermaten siec was doe:</l>
<l>"Gi heren, ic wille dartoe doen al</l>
<l>Dat enech goet man wisen sal</l>
<l>Over dit kint ende over mi,</l>
<l>Dat des conincs Helizeers kint si."</l>
<l>24320 Die hertoge vander Branchen was daer,</l>
<l>U neve, ende sprac soe dar naer,</l>
<l>Datmens in hem bleef in beiden siden.</l>
<l>Hi seide toten lieden te dien tiden:</l>
<l>"Wildi doen datic u wisen sal,</l>
<l>24325 Ic sal u die warheit cont maken al,</l>
<l>Of dit des conincs Helizeers kint es."</l>
<l>Si seiden: Jase, ende waren blide des.</l>
<l>Hi seide: "Hir staen bi u</l>
<l>Twee liebarde gebonden nu;</l>
<l>24330 Ende die liebaert es in warre dinc</l>
<l>Van allen beesten here ende coninc,</l>
<l>Ende van soe fierre nature,</l>
<l>Ende van soe hoger aldure,</l>
<l>Vonde hi conincs kint, dat moder ende vader</l>
<l>24335 Wettelike hadden beidegader,</l>
<l>Ende dan ne hadde mar .ij. jare,</l>
<l>Hoe dat hi dar af boven ware,</l>
<l>Hine dade hem en geen quaet dan.</l>
<l>Aldus mogedi proven hir an:</l>
<l>24340 Oft es rechts conincs kint</l>
<l>Sine selen hem niet doen .i. twint;</l>
<l>Ende en es hi conincs kint niet,</l>
<l>Si selne verworgen gesciet."</l>
<l>Si willecordent alsoe houde</l>
<l>24345 Alle, datment alsoe doen soude,</l>
<l>Ende namen mi, toesiende mire vrowen,</l>
<l>Doe wel na verwoedde van rouwen,</l>
<l>Eeric .iiij. dage out was, ende si</l>
<l>Leiden onder die liebarde mi,</l>
<l>24350 Ende lieten mi liggen alden dach;</l>
<l>Ende daricker onder lach</l>
<l>Onse here, die van ontfarmecheden</l>
<l>Vol es, hi halp mi ter steden,</l>
<l>Datsi alsoe bericht vonden mi</l>
<l>24355 Alsicker geleit was; ende bedi</l>
<l>Hilden si mi over conincs kint vort mere</l>
<l>Ende deden mi waerdecheit ende ere,</l>
<l>Ende deden mi riddere werden dar nar</l>
<l>Alsic out was .xviij. jaer,</l>
<l>24360 Ende op dien naesten sinxendach</l>
<l>Crone dragen, dieder naest lach;</l>
<l>Si ontfingen haer leen doe van mi algader."</l>
<l>"Wel live kint," Seide doe die vader,</l>
<l>"Hoe heeft u moder sint gedaen?"</l>
<l>24365 "Alse dbeste wijf, sonder waen,</l>
<l>Ende die religieuste dimen mochte</l>
<l>In Bertanien vinden, dijt al dorsochte.</l>
<l>Si heeft sint tallen dagen,</l>
<l>Dat wetic wel, die hare gedragen,</l>
<l>24370 Entie heilege kerke met alder macht</l>
<l>Gevordert, beide dach ende nacht;</l>
<l>Entie arme gecleet tidelike.</l>
<l>Entie sieke versien vriendelike,</l>
<l>Meer arme dan rike, ende tot desen</l>
<l>24375 Altoes in bedingen gewesen.</l>
<l>Ende al es har lichame in eertrike,</l>
<l>Herte ende gheest sijn in hemelrike."</l>
<l>Des was blide die coninc,</l>
<l>Ende dancte Gode van diere dinc.</l>
<l>24380 Si gingen soe verre, dat si quamen</l>
<l>Daer si een diep water vernamen</l>
<l>Ende vreselijc over te lidene toe.</l>
<l>Si gingen terre bruggen wart doe,</l>
<l>Darmen over te lidene plach.</l>
<l>24385 Alse die coninc daer quam hi sach</l>
<l>Een dat scoenste scep dat hi vordien</l>
<l>Noit met ogen hadde gesien.</l>
<l>Hi ginc ten scepe waert dar naer,</l>
<l>Hem dochte dat ancomen soude daer.</l>
<l>24390 Alse hi quam ten scepe hi vant</l>
<l>Ane dat bort enen brief te hant.</l>
<l>Vanden brive ende vanden worden mede</l>
<l>Ne sprekic niet hier ter stede;</l>
<l>Mar inden boec vanden grale</l>
<l>24395 Vintmen dit gescreven altemale.</l>
<l>Ende sal u vander abdien doen weten</l>
<l>Twi si clene aelmoese was geheten.</l>
<l>Ons doet verstaen daventure,</l>
<l>Dattie coninc Helizeers ter ure</l>
<l>24400 Dat hi weder quam in sijn lant</l>
<l>Allen den armen diere hi in vant</l>
<l>Tetene gaf dagelike,</l>
<l>Ende diende hen selve properlike,</l>
<l>Wllen ende barvoet, herde wel.</l>
<l>24405 Dar na op enen dach gevel,</l>
<l><edition n="164"/>Dattie coninc ende sijn sone</l>
<l>Ende die coninginne ende die baroene</l>
<l>Tote viren saten in een proieel</l>
<l>Ende spraken onderlinge een deel;</l>
<l>24410 Die coninginne vrachde den coninc thant</l>
<l>Waerne Lavales har sone vant,</l>
<l>Ende waer hine ierst hadde gesien."</l>
<l>Die coninc en antwerde niet te dien.</l>
<l>Doe seide die sone te hant</l>
<l>24415 Toter moder, dattene die coninc vant</l>
<l>Tere abdien, die embertoe</l>
<l>Hiet "der armer liede helpe" doe.</l>
<l>Alse die coninc nomen horde</l>
<l>Hi loech .i. deel om die worde.</l>
<l>24420 Die coninginne warts geware,</l>
<l>Ende vrachde hem daer nare</l>
<l>Warombe hi loech? Sine hadde niet</l>
<l>Geware geworden dat hi loech iet</l>
<l>Om enege dinc, die hi hadde vernomen,</l>
<l>24425 Sider dat hi int lant was comen.</l>
<l>"Ic bidde," segt si, "segget mi."</l>
<l>"Ic saelt u seggen," segt hi.</l>
<l>"En es niet leden .i. jaer</l>
<l>Datic herde hongerech quam dar,</l>
<l>24430 Ende hadde alsoe groten honger dan</l>
<l>Alse noit hadde enech man.</l>
<l>Ic bat aelmosene aldare:</l>
<l>Men seide datter niet te gevene ware.</l>
<l>Ic bat soe lange, datmen mi brochte</l>
<l>24435 Die minste aelmosene, alse mi dochte,</l>
<l>Die ic in .xxx. jaren hadde gesien.</l>
<l>Ic was te barenteert van dien</l>
<l>Datic daelmoesene soe clene sach,</l>
<l>Ende seide het ware een clene bejach.</l>
<l>24440 Oec seidic dat bat hadde geseten</l>
<l>Datment "arme helpe" hadde geheten</l>
<l>Die abdie, dan dat si</l>
<l>Hiet der armer liede hulpe; ende bedi</l>
<l>Datic dar hadde ene</l>
<l>24445 Aelmosene, die was soe clene,</l>
<l>Willic dat die abdie dar bi</l>
<l>"Cleine aelmosene" geheten si</l>
<l>Oft "cleine helpe," selc alsmen wille."</l>
<l>Daer na sweech die coninc stille,</l>
<l>24450 Ende si loegen allegader dan.</l>
<l>Dabdie bleef hetende vort an</l>
<l>"Die cleine aelmosene," dar af</l>
<l>Dat hare die coninc den name gaf.</l>
<l>Nu latewi hir af die tale staen</l>
<l>24455 Ende selen van Lancelote anevaen.</l>
<l>Nu gewaget daventure das,</l>
<l>Dat al donker nacht was</l>
<l>Doe Lanceloet ter abdien quam</l>
<l>Met Lionele. Alsment vernam</l>
<l>24460 Si waren ingelaten daer,</l>
<l>Ende Lioneel af gehaven dar naer</l>
<l>Soetelike; ende nadien</l>
<l>Waren sine wonden besien.</l>
<l>Men ontwapende Lancelote tier stede,</l>
<l>24465 Darmen hem grote ere dede</l>
<l>Om dat hi van Arturs hove was.</l>
<l>Hi bat den brodren van daer in das,</l>
<l>Datmen ware nemen soude</l>
<l>Sanders dages alse hi varem woude</l>
<l>24470 Ten riddere dien hi daer brochte,</l>
<l>Om dat hi was gewont onsochte.</l>
<l>Alse hi varen soude wert hi geware</l>
<l>Datmen dar brachte op ene orsbare</l>
<l>Enen riddere, die verslagen was;</l>
<l>24475 Ende .iiij. sciltknapen die das</l>
<l>Dreven grote serechede.</l>
<l>Lanceloet hadde des ontfarmechede</l>
<l>Ende vrachde enen broder daer nare</l>
<l>Oft hi iet wiste wie die ridder ware.</l>
<l>24480 Hi seide: "Neen ic; mar ic weet wel</l>
<l>Waer die manslecht van hen gevel;</l>
<l>Want men brincter hier dergelike</l>
<l>Wel na elker dagelike</l>
<l>Van darmen brinct desen."</l>
<l>24485 "Ay God, here, wanen mach dat wesen?"</l>
<l>Dander seide: "Moghdi nu</l>
<l>Hir soe lange letten, ic segt u."</l>
<l>Lanceloet beette neder ende ginc</l>
<l>Bi hem sitten ombe te horne die dinc.</l>
<l>24490 Die broder seide: "Here, alsmen vart</l>
<l>Ten vresseliken foreeste waert</l>
<l>Staet .i. berch, dat seldi weten,</l>
<l>Die "ten verbodene berge" es geheten;</l>
<l>Ende warbi hi soe es genant</l>
<l>24495 Salic u seggen al te hant.</l>
<l>Het es wel .xx. jaer leden</l>
<l>Dat een riddere was tier steden ,</l>
<l>Die machtechste die was in al dlant,</l>
<l>Die starcste entie felste dimen vant.</l>
<l>24500 Hi minde ene jonfrouwe: soe dede</l>
<l>Die jonfrouwe den riddere mede;</l>
<l>Mar dies en wiste niet di ridder doe,</l>
<l>Want sijt hem hal embertoe,</l>
<l>Diere toe dede al dat hi mochte.</l>
<l>24505 Dar na hise te wive versochte</l>
<l>Ane haren vader, die sonder beide</l>
<l>Hem siere dochter wederseide,</l>
<l>Ende vermat hem, minde sine,</l>
<l>Hi soudse leggen darse pine</l>
<l>24510 Ende ongemac dogen soude,</l>
<l>Ende oec niet uut en soude alsi woude.</l>
<l>Die riddere hadde des rouwe,</l>
<l>Ende quam toter jonfrouwe.</l>
<l>Hi seide: "Jonfrouwe, ic sterve</l>
<l>24515 Dor uwe minne ende bederve,</l>
<l>Ende ic moets hebben grote scade,</l>
<l>Gine werdes in betren rade.</l>
<l>Ic waende hebben soe vele vor nu</l>
<l>Dor uwen vader gedaen ende dor u,</l>
<l>24520 Datic u wel hadde gewonnen</l>
<l>Tenen wive sonder af onnen</l>
<l>Bi dien wille van uwen vader,</l>
<l>Dijt mi ontsegt heft algader."</l>
<l>"Heeft hijt u al ontsegt?" seide si.</l>
<l>24525 "Ja hi, jonfrouwe; ende toe seide hi,</l>
<l>Wisti dat gi mi minnet, hi soude</l>
<l>U in selke stat doen alsoe houde,</l>
<l>Dar gi niet. lude noch stille,</l>
<l>Ute ne quaemt te uwen wille."</l>
<l>24530 Doe hadde die jonfrouwe vrese groet</l>
<l>Datse die vader soude slaen doet,</l>
<l>Want hi was, dat wiste si wel,</l>
<l>Herde overmodech ende oec fel.</l>
<l>Si seide: "Het es war dat gi</l>
<l>24535 Soe vele hebt gedaen dor mi,</l>
<l>Dat gi wel hebt verdint mine minne,</l>
<l>Hoe daticker sprac inne:</l>
<l>Ende ic en minde noit andren man</l>
<l>Dan u, sijt seker dar an;</l>
<l>24540 Ende ic geve u hir mine minne</l>
<l>Ende mijn herte met minen sinne</l>
<l>Op die vorwarde dat gi</l>
<l>Jegen alle manne bescermt mi</l>
<l>Ende te wive nemt na die wet,</l>
<l>24545 Die die heilege kerke heft geset."</l>
<l>Die riddere antwerde saen:</l>
<l>"Jonfrouwe, dat wert wel gedaen;</l>
<l>Den dach dat ic leve ne dorvedi</l>
<l>Man ontsien, hoe machtech dat hi si.</l>
<l>24550 Ic sal op genen berch doen maken nu</l>
<l>Enen casteel ombe die minne van u,</l>
<l>Soe starc, soe vast, dat hi bidien</l>
<l>No besetten noch here ne darf ontsien."</l>
<l>Die jonfrouwe vorde met hare algader</l>
<l>24555 Dien scat diesi hadde vanden vader,</l>
<l><edition n="165"/>Ende hi maecte die wege soe,</l>
<l>Die ten berge op waert gingen doe,</l>
<l>Datter mar .i. pat was, ende die clene,</l>
<l>Soe datter mar .i. riddere allene</l>
<l>24560 Ende te voet op mochte gaen.</l>
<l>Hi sette beneden den berge saen</l>
<l>Een cruce, daer een brief ane was,</l>
<l>Dar in gescreven stont alsment las,</l>
<l>Dattie brief verboet dat geen man</l>
<l>24565 Dar boven op ne ginge vort an,</l>
<l>Ende dat des casteels name soude wesen</l>
<l>Die verbodene berch na desen;</l>
<l>"Want ic verbiede hen allen," seide hi,</l>
<l>"Die hir comen selen oft liden bi,</l>
<l>24570 Datter nieman op ne come; maer</l>
<l>Quam enech ridder gewapent daer,</l>
<l>Wete wel, dat hem niet van dane</l>
<l>Sonder vechten stonde te gane,</l>
<l>Want ic sal hem selken strijt geven,</l>
<l>24575 Dat sal costen hem ofte mi sijn leven."</l>
<l>Dus gelette die riddere die dinc</l>
<l>Datter noit sint riddere en ginc</l>
<l>Hine slogene doet sonder sparen,</l>
<l>Sonder die vander tafelronden waren.</l>
<l>24580 Hir in dabdye liggen nochtan</l>
<l>Die hi doet sloech noch .ccc. man."</l>
<l>Doe seide Lanceloet: "Wat doet hi</l>
<l>Mettien vander tafelronden, segt mi?"</l>
<l>Hi seide: "Hi legetse alle gevaen</l>
<l>24585 Alse hise onder heeft gedaen,</l>
<l>Ende sint die scilde hir binnen</l>
<l>Temet dat hise mach verwinnen,</l>
<l>Ende ic salre u wel toenen .xiiij.,</l>
<l>Hebdise wille te besiene."</l>
<l>24590 "Ic sagese," antwerde hi,</l>
<l>"Ic biddu dat gi dar leit mi."</l>
<l>Hi leidene dar hise vant.</l>
<l>Lanceloet kinde te hant</l>
<l>Den scilt van mijn her Waleweine</l>
<l>24595 Ende van mijn her Ywaine,</l>
<l>Ende des hertogen van Clarensen scilt,</l>
<l>Ende Dodineels, die bi toenamen hiet wilt,</l>
<l>Ende Hestors scilt van Mares,</l>
<l>Ende Sagrimors ende Giffles,</l>
<l>24600 Die in die queste was comen</l>
<l>Na die andre die gi hort nomen.</l>
<l>Dar was die scilt van Aggrawaine</l>
<l>Ende vanden stouten Asseneine.</l>
<l>Galagantins scilt was tier stede,</l>
<l>24605 Ende Blehoberijs mede,</l>
<l>Ende Madors vander Porten toe;</l>
<l>Ende dar was Bavijns scilt doe,</l>
<l>Darmen hir vore doget af las,</l>
<l>Die des conincs Bans peterne was;</l>
<l>24610 Ende andre vele scilde tote dien.</l>
<l>Alse Lanceloet alle hadde besien</l>
<l>Wart hi drover van desen</l>
<l>Dan hi noit eer hadde gewesen,</l>
<l>Ende seide tote dien broder saen:</l>
<l>24615 "Sijn alle die ridders dar gevaen,</l>
<l>Dar die scilde hir af hangen?"</l>
<l>Hi seide: "Si sijn dar gevangen</l>
<l>Oft sijn som geslagen doet."</l>
<l>"Hi mach wel seggen," sprac Lanceloet,</l>
<l>24620 "Die die ridders heeft onder gedaen,</l>
<l>Dat in hem es, sonder waen,</l>
<l>Grote proueche ende cracht mede,</l>
<l>Op dat hise alle onder dede</l>
<l>Met sine lichame allene;</l>
<l>24625 Ende ic ne ruste groet no clene</l>
<l>Voric come dar hi es,</l>
<l>Ende ic vroet moge werden des,</l>
<l>Weder dat bi verranessen si</l>
<l>Dat hise onder doet, soe dat hi</l>
<l>24630 Bi toverien mach vort gaen,</l>
<l>Oft dat hijt bi prouechen heft gedaen."</l>
<l>Mettien sciet Lanceloet van dane,</l>
<l>Soe wenende, dat hem die trane</l>
<l>Uten ogen lopen begonden.</l>
<l>24635 Hi sprac tote hem selven te dien stonden:</l>
<l>"Nu en ware sculdech el en geen man</l>
<l>Wapine te dragene vort an</l>
<l>Sonder die gene, al sonder waen,</l>
<l>Die aldus onder heeft gedaen</l>
<l>24640 Die beste ridders van ertrike.</l>
<l>Ic en waende niet, sekerlike,</l>
<l>Dat enech riddere vor desen,</l>
<l>Hoe valiant hi hadde gewesen,</l>
<l>Ende van hoe groter vromen,</l>
<l>24645 Dar toe hadde mogen comen</l>
<l>Alsoe vele goeder iede, sonder waen,</l>
<l>Onder te done alse hi heeft gedaen."</l>
<l>Mettien sat Lanceloet op sijn part,</l>
<l>Ende nam enen scilt ter vart</l>
<l>24650 Ende ene gelavie, ende reet tes hi quam</l>
<l>Dar hi dat cruce staende vernam,</l>
<l>Dar hi letteren ane gescreven vant</l>
<l>Newinge; die las hi al te hant.</l>
<l>Die letteren seiden dat vordan</l>
<l>24655 Binnen .xl. jaren ne quam geen man</l>
<l>Die ridder was dar boven, sonder waen,</l>
<l>Hine bleef dar doet ofte gevaen,</l>
<l>Sonder een riddere alleenlike,</l>
<l>Ende die riddere hadde sekerlike</l>
<l>24660 Van des conincs Davids geslachte gewesen.</l>
<l>Lanceloet wonderde van desen.</l>
<l>Hi wert ere ermitagien geware,</l>
<l>Ende reet dar toe dar nare,</l>
<l>Dar hi enen ouden ermite vant.</l>
<l>24665 Lanceloet groetene te hant.</l>
<l>Hi seide: "Sijt wel comen nu ter tijt,</l>
<l>Alse die de beste riddere sijt</l>
<l>Die wapine draecht; ende van desen</l>
<l>Mote God gebenedijt wesen,</l>
<l>24670 Die u hir nu heeft gesint;</l>
<l>Want bi u sal werden gint</l>
<l>Die vancnesse ten verbodenen hille,</l>
<l>Dar liggen te haren onwille</l>
<l>Vele ridders in gevaen hir bi.</l>
<l>24675 Ay Lanceloet, soet vrient," seide hi,</l>
<l>"Gi sijt Morgueyne ter goeder tijt ontgaen</l>
<l>Ute harre vancnessen, sonder waen,</l>
<l>Ende dar toe in desen lande comen,</l>
<l>Dar gi selt bi uwere vromen</l>
<l>24680 Den besten riddere verwinnen in stride,</l>
<l>Die nu wapine dracht ten tide,</l>
<l>Ende die oit enech riddere dar an</l>
<l>Met prouechen van wapinen verwan;</l>
<l>Ende die scoenste aventure mede,</l>
<l>24685 Die yweringen sijn teneger stede,</l>
<l>Selen in dese weke ten inde sijn bracht;</l>
<l>Ende noit en hadde riddere macht</l>
<l>Dat hi mochte gedogen die helt</l>
<l>Vander pinen die gi dogen selt."</l>
<l>24690 Entie goede man loec doe</l>
<l>Die vinstere dar hine dor sprac toe.</l>
<l>Alse Lanceloet meer spreken woude</l>
<l>Die goede man seide alsoe houde:</l>
<l>"Ne lette hir niet langer , bedi</l>
<l>24695 Du heves te vele te done, seggic di."</l>
<l>Lanceloet sciet danen alse hijt vernam.</l>
<l>Alse hi ten voete vanden berge quam</l>
<l>Hi vant den wech doe nauwe, dat hi saen</l>
<l>Beette, ende moeste te voet gaen,</l>
<l>24700 Ende sciet van sinen perde,</l>
<l>Ends ginc met getrockenen swerde</l>
<l>Op waert, ende sueette dar naer</l>
<l>Ombe dat sine wapine waren swar.</l>
<l>Hi ginc soe dat hi boven quam,</l>
<l>24705 Dar hi enen sconen sicamor vernam.</l>
<l><edition n="166"/>Hi sach daer een groet ors alsoe saen</l>
<l>Met swerten wapinen verdect staen,</l>
<l>Ende dar stonden .x. gelavien bi.</l>
<l>Een lettel bat vort sach hi</l>
<l>24710 War .i. rikelijc pawelioen gericht stoet.</l>
<l>Lanceloet ginc darwart metter spoet,</l>
<l>Ende alse hire quam sach hi waer</l>
<l>Een naen sat op .i. rike bedde daer:</l>
<l>Doe groette Lanceloet den naen.</l>
<l>24715 Die naen spranc op gram saen</l>
<l>Ende nam enen stoc met beiden handen</l>
<l>Ende sloech Lancelote te handen</l>
<l>Op den helm al dat hi machte;</l>
<l>Mar hi was van cleinder crachte.</l>
<l>24720 Lanceloet nam hem den stoc saen:</l>
<l>Dar na vrachde hi den naen</l>
<l>Warombe dat hine sloech alsoe?</l>
<l>"Hebdijs scamde?" sprac die naen doe.</l>
<l>"Nenic," sprac Lanceloet te hant,</l>
<l>24725 "Ic hebs ere dat ane mi doet hant</l>
<l>Soe waert persoen alse gi sijt."</l>
<l>"En trowen," seide die naen tier tijt,</l>
<l>"Gi selt tavont, dat seggic u,</l>
<l>Merre scande hebben dan gi doet nu.</l>
<l>24730 Sidi ombe vechten comen dan</l>
<l>Jegen minen here, den goeden man?"</l>
<l>"Ja ic," seide Lanceloet dar nare,</l>
<l>"Ic woude dat hi nu hir ware."</l>
<l>"Hi sal hir sijn in corter tijt:</l>
<l>24735 In dien dat gi so cone sijt</l>
<l>Dat gi dort blasen enen horen,</l>
<l>Die andien boem hanget dar voren:</l>
<l>Hi sal te hant comen vort</l>
<l>Alse hi den horen heeft gehort;</l>
<l>24740 En dat pert dat dar vore u steet,</l>
<l>Dat es te uwen behoef gereet.</l>
<l>U ne wert geen arch nu ter tijt</l>
<l>Op dat gi van Arturs hove sijt,</l>
<l>Bedi men sal u leggen gevaen,</l>
<l>24745 Ende anders en mogedi niet ontgaen</l>
<l>Nu hebdi die costume gehort</l>
<l>Vanden lande, nu mogedi trecken vort</l>
<l>Ende blasen den horen, oft u wille si,</l>
<l>Ende gi moget weder keren, wildi."</l>
<l>24750 Doe nam Lanceloet den horen in die hant,</l>
<l>Ende blies dat al die stat bevede thant.</l>
<l>Alse hi hadde geblasen sach hi saen</l>
<l>Dar besiden enen andren tor staen,</l>
<l>Ende sach war .xiiij. ridders liepen</l>
<l>24755 Ten cartelen ende op hem riepen:</l>
<l>"Ay riddere, gi hebt geblasen nu</l>
<l>Jegen uwen groten rowe; kertu</l>
<l>Om Gode die ons allen geboet,</l>
<l>Dar ane doedi vroetscap groet."</l>
<l>24760 Doe vrachde Lanceloet den naen</l>
<l>Wie die ridders waren. Hi seide sonder waen:</l>
<l>"Het sijn gevaen ridders, here,</l>
<l>Van Arturs hove, die bidden sere</l>
<l>Dat gi wederkeert, oft gi sijt doet."</l>
<l>24765 Mettien sach ten cartelen waert Lanceloet,</l>
<l>Ende hem dochte dat hi dar sach</l>
<l>Mijn her Waleweine, die gebonden lach</l>
<l>Omtrent sijn hoeft van .ij. groten wonden,</l>
<l>Ende hine sager tien stonden</l>
<l>24770 El niemanne dan desen,</l>
<l>Die hem int hoeft gewont dochte wesen.</l>
<l>Lanceloet sat opt pert dar naer,</l>
<l>Ende ontbeide onder enen boem daer,</l>
<l>Een gewapent riddere quam dar saen.</l>
<l>24775 Doe vrachde Lanceloet den naen</l>
<l>Oft dat die selve riddere ware</l>
<l>Dar hi jegen soude vechten dare.</l>
<l>Die naen seide: "Ja hi, sekerlike;</l>
<l>Hi es die beste van ertrike."</l>
<l>24780 Lanceloet begonste doe nopen</l>
<l>Sijn ors met sporen, dat liet lopen</l>
<l>Dapperlike ten riddere wart,</l>
<l>Entie ridder op hem ter vart,</l>
<l>Soe dat si hen soe onderstaken,</l>
<l>24785 Dattie glavien in stukken braken:</l>
<l>Ende si onderwonden hen bede</l>
<l>Dor scilt ende dor halsberch mede,</l>
<l>Ende dartoe moesten si met allen</l>
<l>Beide gadre ter erden vallen,</l>
<l>24790 Dat harre en geen wiste daer hi lach</l>
<l>Wedert nacht doe was oft dach.</l>
<l>Ende si lagen lange ter neder</l>
<l>Nadien dat die perde opstonden weder,</l>
<l>Sere tongemake; ende na dien</l>
<l>24795 Richte hem Lanceloet iersten op sine knien</l>
<l>Ende hi sach al omtrent doe,</l>
<l>De erde dochten beven embertoe,</l>
<l>Hi was int hoeft verdoeft soe heerde.</l>
<l>Ende alse hi sach liggen ter eerde</l>
<l>24800 Den riddere hi spranc op met geninde,</l>
<l>Alse die hem selven niet seker en kinde</l>
<l>Alsoe lange alse hi bi hem wiste daer</l>
<l>Alsoe goeden riddere ende also vorbaer,</l>
<l>Ende die mede was sijn viant.</l>
<l>24805 Lanceloet trac sijn swert te hant,</l>
<l>Ende gereedde hem te doene saen</l>
<l>Die meeste proueche, die hi gedaen</l>
<l>Vore die tijt hadde teneger tide.</l>
<l>Dander stont op in dander zide,</l>
<l>24810 Dat hem sere te pinen wart;</l>
<l>Ende hi treckede oec sijn swart.</l>
<l>Si begonsten hen onderslaen</l>
<l>Mettien swerden op die helme saen,</l>
<l>Dat dat vier uten helmen spranc,</l>
<l>24815 Ende vochten soe, dat eer iet lanc</l>
<l>Hen die ogen te stale stonden,</l>
<l>Ende bloeden ten nese ende ten monden</l>
<l>Van den zwarden die si verdrogen.</l>
<l>Van dien slagen die si sloegen</l>
<l>24820 Si deden faelgieren tier uren</l>
<l>Die halsberge entie scilde scuren.</l>
<l>Dus gedurde die strijt</l>
<l>Toten middage vander primetijt.</l>
<l>Die riddere begonste moeden doe,</l>
<l>24825 Ende hem wonderde sere toe</l>
<l>Wie die riddere mochte wesen;</l>
<l>Want hine waende niet vor desen</l>
<l>Dat enech man hadde gemogen</l>
<l>Jegen hem in stride gedogen</l>
<l>24830 Also lange alse die riddere dede;</l>
<l>Nochtan dochtem dat hi mede</l>
<l>Alsoe dapper was niet min</l>
<l>Mar meer dan hi was int begin;</l>
<l>Ende trac achterwert .i. lettelkijn,</l>
<l>24835 Alse oft hi in rasten woude sijn;</l>
<l>Mar Lanceloet, die gram was tier tijt</l>
<l>Ombe dat soe lange durde die strijt,</l>
<l>Liep hem op, dat hi cloefde doe</l>
<l>Den scilt al toten bocle toe.</l>
<l>24840 Ende alse hi uut soude trecken dat swert</l>
<l>Trac hi den riddere soe te hem wert.</l>
<l>Dat hi viel neder over sine knien.</l>
<l>Die riddere spranc weder op; mettien</l>
<l>Trac hi den scilt te hem wart soe,</l>
<l>24845 Dat Lancelote sijn swert ontvloech doe.</l>
<l>Alse Lanceloet sijn swert sach verloren</l>
<l>Hi hadde des scamen ende toren;</l>
<l>Mar hine vervarde hem niet,</l>
<l>Wat aventuren hem gesciet.</l>
<l>24850 Entie riddere, die sere bi desen</l>
<l>Sijns te boven waende wesen,</l>
<l>Liep hem op met haesten groet,</l>
<l>Ende waenden wel geraken bloet.</l>
<l>Hi brachte op hem enen slach,</l>
<l>24855 Lanceloet wischde alse hijt sach,</l>
<l><edition n="167"/>Ende hi sloech mettien swerde</l>
<l>Toter helten in die eerde;</l>
<l>Ende Lanceloet hortene doe</l>
<l>Mettien scilde int ansichte soe,</l>
<l>24860 Dat hi dar moeste met allen</l>
<l>Al verdoeft op die erde vallen.</l>
<l>Lanceloet liep doe ten swerde</l>
<l>Ende tract te hant uter erde.</l>
<l>Hi richte dat swert op mettien,</l>
<l>24865 Ende alsijt wel hadde besien</l>
<l>Wert hi te hant geware das,</l>
<l>Dat dat datselve swert was,</l>
<l>Dat der gygantinnen sonen Gelehout</l>
<l>Hem gaf op dien dach in sine gewout,</l>
<l>24870 Dat hi die .iiij. ridders verwan</l>
<l>Te Carmelinde; ende doe began</l>
<l>Lanceloet hem een deel scoffieren,</l>
<l>Ende sprac doe in deser manieren:</l>
<l>"Ic biddu dore des geens minne,</l>
<l>24875 Die gi meest mint in uwen sinne,</l>
<l>Here, oft gi sijt gestaet des,</l>
<l>Dat gi mi segt hoe u name es."</l>
<l>Die riddere antwerde alsoe houde:</l>
<l>"Jegen wien ict helen soude,</l>
<l>24880 Ic ne hels u niet nu ter tijt,</l>
<l>Want gi die beste riddere sijt</l>
<l>Die nu es in al eertrike,</l>
<l>Het ware scande, sekerlike,</l>
<l>Soe goeden man tontseggene iet.</l>
<l>24885 Minen name en willic helen niet:</l>
<l>Bohort benic geheten, here,</l>
<l>Ende ben heren Lanceloets rechtsuere."</l>
<l>Lanceloet warp den helm af alsi horde</l>
<l>Dat, ende liep helsen Behorde,</l>
<l>24890 Ende seide dat hi Lanceloet was.</l>
<l>Doe wert Behort sere blide das,</l>
<l>Ende seide: "Live here mijn,</l>
<l>Willecome moetti sijn."</l>
<l>Dar boet elc andren bate saen</l>
<l>24895 Van dat elc andren hadde mesdaen.</l>
<l>Lanceloet boet bate tier stont</l>
<l>Van dat hi Behorde hadde gewont.</l>
<l>Behort seide: "Live here,</l>
<l>Ic ben sculdech u te beterne mere,</l>
<l>24900 Want van u merre scade ware,</l>
<l>Storfdi allene, dats oppenbare,</l>
<l>Dan van mi ende mire gelike,</l>
<l>Al ware .xv., sekerlike;</l>
<l>Want mine proueche. live here,</l>
<l>24905 Ne gelijcht der uwere niet mere</l>
<l>Dan die mane der sonnen doet.</l>
<l>Dar af dedi heden gelike goet.</l>
<l>Hets recht dat die ere uwe si;</l>
<l>Ic geve op over verwonnen mi."</l>
<l>24910 Lanceloet antwerde ende seide: "Hir of</l>
<l>Ne salic niet hebben den lof,</l>
<l>Mar gi hebten verdient, seggic u.</l>
<l>Nemt hir mijn swert, ic geve mi op nu."</l>
<l>Behort seide: "Ay live here,</l>
<l>24915 Gine mocht niet doen merre onnere."</l>
<l>Hi woude hem te voeten vallen mettien,</l>
<l>Mar dat Lanceloet niet ne liet gescien.</l>
<l>Doe ontwapenden si hen bede</l>
<l>Ende dreven grote bliscap tier stede</l>
<l>24920 Ombe dat si hen hadden ondervonden.</l>
<l>Lanceloet vrachde hem tien stonden</l>
<l>Hoe hi dar quam, ende war bi</l>
<l>Hi dar soe lange lach. Doe seide hi,</l>
<l>Dat hi dar hadde gewest .ij. jaer,</l>
<l>24925 Ende hi soude hem seggen hoe hi quam dar.</l>
<l>Behort seide tote hem dar nare</l>
<l>Dat wel .ij. jaer leden ware</l>
<l>Dat hi ten castele van Tintaguel was,</l>
<l>"Daric horde," seit hi, "mare das,</l>
<l>24930 Van u, lieve here Lanceloet,</l>
<l>Dat gi sloget .ij. gygante doet.</l>
<l>Ic sochte u al dore dit lant,</l>
<l>Soe datic ene jonfrouwe vant,</l>
<l>Die u bi den perelieusen foreeste</l>
<l>24935 Sach, alsic an hare verheeste,</l>
<l>Soe datic har wert minen wech nam.</l>
<l>Alsic hir beneden ten cruce quam</l>
<l>Men seide dar datic niet ware</l>
<l>Soe cone datic quame hare.</l>
<l>24940 Ic vrachde doe war bi?</l>
<l>"Dar boven es een riddere," seiden si,</l>
<l>"Die soe wert es, dat heden den dach</l>
<l>Geen riddere vor hem gestaen en mach;</l>
<l>Ende hi es soe fel, dat hi slaet doet</l>
<l>24945 Al datter comt, cleine ende groet."</l>
<l>Ic bant ane enen boem mijn part</l>
<l>Ende quam te hant hare wart,</l>
<l>Ende daer geen pauwelioen staet nu</l>
<l>Stont soe starken hordijs, seggic u,</l>
<l>24950 Datic niet over en mochte liden</l>
<l>Ic en moeste hem sueren tien tiden,</l>
<l>Ware dat sake, dats mi God onne</l>
<l>Datickene met wapinen verwonne,</l>
<l>Datic desen berch soude wachten</l>
<l>24955 Al mijn lijf met al minen crachten</l>
<l>Toter tijt datic verwonnen ware</l>
<l>Van enen riddere die quame hare;</l>
<l>Ende hi sette in minen eet, sonder waen,</l>
<l>Daticse alle doet soude slaen</l>
<l>24960 Die verwonnen worden van mi,</l>
<l>Het ne ware die sake dat si</l>
<l>Mine mage waren oft vrient so nare,</l>
<l>Dat ics niet sculdech te done ware.</l>
<l>Ic deder buten tien stonden</l>
<l>24965 Die gesellen vander tafelronden</l>
<l>Dor uwen wille, ende datic des</l>
<l>Wel gehouden te done was;</l>
<l>Maric sekerde hem, sonder waen,</l>
<l>Daticse houden soude gevaen</l>
<l>24970 Toter wilen dat man quame hier binnen,</l>
<l>Die mi met wapinen mochte verwinnen.</l>
<l>Ende alsic den eet hadde gedaen</l>
<l>Ondede hi mi die porte saen.</l>
<l>Ic quam hir binnen ende ic vacht</l>
<l>24975 Jegen hem, die was van groter cracht</l>
<l>Ende mi dede groten wederstoet;</l>
<l>Maric slogene int inde doet.</l>
<l>Ic dede den brief doen dar naer</l>
<l>Ane dat cruce, dien gi vont daer,</l>
<l>24980 Die donkerlike sprac; dat was bi di,</l>
<l>Datmen te min soude kinnen mi.</l>
<l>Ende hebbe aldus hir binnen gewesen</l>
<l>Datic noit ute en quam binnen desen,</l>
<l>Ende hebbe na die ridders ontbeden,</l>
<l>24985 Die hir dore dit lant leden;</l>
<l>Ende hir sijn wel .lx. ridders comen,</l>
<l>Dien ic allen dlijf hebbe genomen,</l>
<l>Sonder hen .xiiij. allene,</l>
<l>Die in genen tor sijn alle gemene,</l>
<l>24990 Die ic vander doet woude sparen</l>
<l>Ombe datsi van Arturs hove waren."</l>
<l>"War bi wetti dat?" sprac Lanceloet.</l>
<l>"Dat seggic u, here, al bloet:</l>
<l>Dar es ene ketene beneden</l>
<l>24995 Ane enen boem vast dar si leden,</l>
<l>Ende eer icse over liet liden</l>
<l>Moesten si mi seggen tien tiden</l>
<l>Wanen si waren." Doe seidi:</l>
<l>"Ende die gi hebt gevaen, wetti</l>
<l>25000 Wie si sijn?" "Neen ic," sprac Behort.</l>
<l>"Wat si en antwerden mi noit wort</l>
<l>Alsic vrachde wie si waren;</l>
<l>Mar ene dinc willic u waren:</l>
<l>Dar es een, die de scoenste joster ne es</l>
<l>25005 Dien gi noit saget; sijt seker des,</l>
<l><edition n="168"/>Dat wi josterden onder ons tween</l>
<l>Wel .vij. werven achter een,</l>
<l>Dat onser geen den andren af stac."</l>
<l>Alse Lanceloet verstont wat hi sprac</l>
<l>25010 Was hi blide ende seide: "Behort,</l>
<l>Men sal u moten houden nu meer vort</l>
<l>Over den besten riddere van ertrike;</l>
<l>Want gi hebt verwonnen, sekerlike,</l>
<l>Alle darmen ridderscap waende an."</l>
<l>25015 Behort seide: "Wi sijn si dan?"</l>
<l>"Die een es mijn her Walewein,</l>
<l>Die ander es mijn her Ywain,</l>
<l>Ende Hestor mijn broder mede."</l>
<l>Hi noemde hem al dar ter stede</l>
<l>25020 Die namen van algader dien,</l>
<l>Dar hi di scilde af hadde gesien.</l>
<l>Alse Behort die worde verstont</l>
<l>Wert hi bescaemt ende roet tier stont,</l>
<l>Ende sprac tote Lancelote: "Ay here,</l>
<l>25025 Ic hebbe mesgrepen alte sere;</l>
<l>Ombe dat geeft mi raet</l>
<l>Wat mi hir mede te done staet."</l>
<l>Hi seide: "Ic rade u dus te doene:</l>
<l>Doetse doen uten prisoene,</l>
<l>25030 Ende alse gise siet, gi selt thant</l>
<l>U swert houden in uwe hant</l>
<l>Bi dien poente, ende gi selt wesen</l>
<l>Sonder helm, ende tot desen</l>
<l>Seldi over die knien neder vallen</l>
<l>25035 Ende genade bidden hen allen."</l>
<l>Behort sinde .ij. knapen thant</l>
<l>Dar hi die gevangene vant,</l>
<l>Ende seide hen sonder sparen,</l>
<l>Datsi alle verloest waren.</l>
<l>25040 Ende te met datsi quamen vort</l>
<l>Knielde vor hen lieden Behort,</l>
<l>Alse hem gevisiert hadde Lanceloet,</l>
<l>Ende boet hen dat swert al bloet</l>
<l>Ende hem in hare genaden,</l>
<l>25045 Ende datsi hem verlaet daden</l>
<l>Dat hise gevaen hadde gehouden,</l>
<l>Ende dat si hen niet belgen ne souden,</l>
<l>Want hi deet bi onkinlijcheden.</l>
<l>Si hiffene op vander steden</l>
<l>25050 Dar sine knielende vonden,</l>
<l>Ende vergaven hem tien stonden</l>
<l>Aldat hi hen hadde mesdaen.</l>
<l>Doe quam Lanceloet dar gegaen</l>
<l>Ende vloech te mijn her Waleweine wart,</l>
<l>25055 Entie andre weder ter vart.</l>
<l>Si dreven sonderlinge</l>
<l>Grote bliscap onderlinge;</l>
<l>Ende hi sprac ane Hestorre daer naer.</l>
<l>Si dreven grote feeste daer.</l>
<l>25060 Si vrachden Lancelote na desen</l>
<l>Waer hi soe lange hadde gewesen.</l>
<l>Hi seide dat hi lange lach gevaen,</l>
<l>Dar hi niet en ware ontgaen,</l>
<l>Mar dat quam bi aventuren</l>
<l>25065 Die hi niet seggen woude tier uren.</l>
<l>Doe seide tote Lancelote Behort:</l>
<l>"Hebdi van Lionele iet gehort?"</l>
<l>Hi seide: "Ic lietene heden</l>
<l>In die abdie hier beneden."</l>
<l>25070 Behort seide alsoe houde</l>
<l>Dat hine ontbieden soude,</l>
<l>Ende den wech doen maken alsoe,</l>
<l>Datmen sal mogen comen toe.</l>
<l>Zageremor seide: "Here,</l>
<l>25075 Hets aelmosene ende ere."</l>
<l>Binnen dien dat si dus saten</l>
<l>Wart etentijt, ende si aten.</l>
<l>Alse die maeltijt was gedaen</l>
<l>Gingen si te bedde om rusten saen.</l>
<l>25080 Dar Lanceloet op sijn bedde lach,</l>
<l>Ende een knape, die sijns plach,</l>
<l>Quam hem ene aventure te voren,</l>
<l>Die wonderlijc was, als gi moget horen.</l>
<l>Hem dochte dat quam .i. out man</l>
<l>25085 Tote hem, ende seide hem dan:</l>
<l>"Lieve neve, staet op metter vart,</l>
<l>Ende gaet ten vreseliken woude wart.</l>
<l>Gi selt vinden, dat es waer,</l>
<l>Wonderlike aventure daer.</l>
<l>25090 Ic sal seggen wie ic ben al bloet:</l>
<l>Ic ben u oudervader Lanceloet,</l>
<l>Die coninc was vanden witten lande."</l>
<l>Lanceloet ontspranc te hande.</l>
<l>Hi spranc op herde blide,</l>
<l>25095 Mar hine sach nimanne tien tide.</l>
<l>Hi cleedde hem ende gereide al,</l>
<l>Ende wecte sinen knape, ende beval</l>
<l>Dat hi sine wapine gereiden soude.</l>
<l>Die knape deet alsoe houde,</l>
<l>25100 Ende wapendene metter vart.</l>
<l>Hi liet den knape gereiden .i. part.</l>
<l>Die knape seide: "Ja, en wetti wel</l>
<l>Dat die wech soe quaet es ende soe fel,</l>
<l>Datmen niet neder en mach riden?</l>
<l>25105 Alse gi hir quaemt gi liet tien tiden</l>
<l>U pert staen al daer beneden,</l>
<l>Dat aldar noch es ter steden."</l>
<l>Hi beval den knape Gode thant,</l>
<l>Ende ginc daer hi sijn pert vant,</l>
<l>25110 Ende dede af breidel ende gereide,</l>
<l>Ende liet eten in die weide.</l>
<l>Hi sat op dar na metter vart.</l>
<l>Ende reet ten foreeste waert.</l>
<l>Nu latic van hem dat tellen</l>
<l>25115 Ende sal spreken van sinen gesellen.</l>
<l>Daventure segt nu ter stont:</l>
<l>Sanders dages alsmen op stont</l>
<l>Ende men Lancelote niet en vant</l>
<l>Si worden alle drove thant.</l>
<l>25120 Doe deden si onder hen lieden</l>
<l>Die liede dar omtrent ontbieden,</l>
<l>Ende deden die wege slichten soe</l>
<l>Dat mer wel mochte comen toe,</l>
<l>Beide te perde ende te voet.</l>
<l>25125 Alse Lioneel dat verstoet</l>
<l>In dabdye dar hi was,</l>
<l>Hi wart herde blide das.</l>
<l>Hi seide dat ho niet ne gevoelde mere</l>
<l>Vander siecheit die hi hadde ere.</l>
<l>25130 Hi gereidem ende clede thant,</l>
<l>Ende quam dar hi die gesellen vant,</l>
<l>Dine herde blidelike</l>
<l>Ontfingen ende edelike.</l>
<l>Alse Lanceloet daer niet en was</l>
<l>25135 Wart hi herde drove das,</l>
<l>Ende vragde sonder sparen</l>
<l>War wert hi ware gevaren.</l>
<l>Si vertelden hem vort</l>
<l>Aldat sire af hadden gehort.</l>
<l>25140 Alse hi hadde verstaen die dinge</l>
<l>Si ondertroesten hen onderlinge</l>
<l>Soe si best mochten tien tiden,</l>
<l>Ende seiden si souden na hem ontbiden</l>
<l>Ende sien oft hi iet quame weder.</l>
<l>25145 Nu leggic dese tale neder</l>
<l>Van hen lieden, ende sal u</l>
<l>Van Lancelote seggen nu.</l>
<l>Daventure gewaget das,</l>
<l>Alse Lanceloet comen was</l>
<l>25150 Int vreesselike foreest, hi reet</l>
<l>Ende quam dat die nacht leet,</l>
<l>Soe dat die sonne was op gegaen.</l>
<l>Hi ontmoette te perde enen naen:</l>
<l>Hi groettene te hant, ende hi</l>
<l>25155 Antwerde ende seide: "War vardi?"</l>
<l><edition n="169"/>Lanceloet antwerde tier uren:</l>
<l>"Ic vare soeken aventuren."</l>
<l>"Hir sijn aventuren gnoech ter tijt</l>
<l>In dien bosch dar gi in sijt."</l>
<l>25160 Hi reet soe dat hi in .i. dal quam,</l>
<l>Dar hi .i. out neder huus vernam</l>
<l>Ende ene fontaine dar besiden,</l>
<l>Dar bi hi sach ten selven tiden</l>
<l>Ene tombe van marbre roet,</l>
<l>25165 Die tusschen .ij. grote putten stoet;</l>
<l>Ende ten hoefden vander tomben stonden</l>
<l>.ij. grote liebarde gebonden,</l>
<l>Die deden der tomben wachte,</l>
<l>Datter nieman toe comen en machte.</l>
<l>25170 Doe si Lancelote sagen alsoe saen</l>
<l>Begonsten si recht opwaert staen.</l>
<l>Alse Lanceloet sach hem quam in moede</l>
<l>Dat hem gnoech te vechtene stoede.</l>
<l>Hi beette van sinen perde</l>
<l>25175 Ende vinc te sinen swerde,</l>
<l>Ende bestont den iersten liebaert soe,</l>
<l>Dat hi hem dat hoeft cloef doe,</l>
<l>Dat hi neder viel te handen.</l>
<l>Dander gegrepene mettien tanden,</l>
<l>25180 Ende togene soe mettien scilde,</l>
<l>Dat hine af toech, wildi oft ne wilde,</l>
<l>Dar hi sere af bescaemt wert.</l>
<l>Ende hi hief te hant dat swert</l>
<l>Ende sloech op dien liebart soe,</l>
<l>25185 Dat hine cloef ten scoudren toe,</l>
<l>Dat hi vor hem viel ter neder doet.</l>
<l>Doe quam toter tomben Lanceloet,</l>
<l>Daer hi dalre meeste wonder sach</l>
<l>Dat hi noit op enegen dach;</l>
<l>25190 Want hi sach vallen dropple groet</l>
<l>Vander tombe, die waren bloet roet,</l>
<l>In .v. staden oft in .vi. wel.</l>
<l>Alse hi sach dat geen bloet also vel</l>
<l>Hi pensde in sinen sinne dan</l>
<l>25195 Dat hi en gene hant en dade daran</l>
<l>Eer dat dropen leden ware.</l>
<l>Hi quam ter fontainen dar nare.</l>
<l>Dar hi ter fontainen inwart sach</l>
<l>Wert hi geware war een hoeft lach</l>
<l>25200 Van enen man, wit, grau, al bloet,</l>
<l>Ende hadde dansichte alsoe roet</l>
<l>Alse oft vanden scoudren man ware</l>
<l>Vander werelt; ende dar nare</l>
<l>Besach hi dat water thant,</l>
<l>25205 Dat hi also wallende vant</l>
<l>Alse oft al tfier van ertrike</l>
<l>Daer hadde gewest purlike.</l>
<l>Ende si sach lettren inden gront</l>
<l>Vander fontainen gescreven tier stont,</l>
<l>25210 Die seiden dattie hitte niet en verginge</l>
<l>Vore dat dar quame sonderlinge</l>
<l>Die beste riddere die leefde doe,</l>
<l>Ende datsi faelgieren souden alsoe.</l>
<l>Lanceloet pensde alsoe houde</l>
<l>25215 Dat hijt ember proven soude.</l>
<l>Hi stac in dat water die hant,</l>
<l>Dat hi soe sere heet vant,</l>
<l>Dat hem die hant dochte scouden;</l>
<l>Nochtan heeft hise dar in gehouden</l>
<l>25220 Soe lange, dat hi dat hoeft ute trac.</l>
<l>Mettien .i. hermite tot hem sprac:</l>
<l>"Ay edel riddere, brinct dat hoeft hare."</l>
<l>Ende hi bracht hem dar nare.</l>
<l>Hi custe dat hoeft sere</l>
<l>25225 Ende seide tote Lancelote: "Ay here,</l>
<l>Nu gaet vort ombe beseffen</l>
<l>Oft gi die tombe op mocht heffen."</l>
<l>Lanceloet quam ter tomben ende sach wel</l>
<l>Datter geen dropel van bloede af ne vel.</l>
<l>25230 Hi hiefse oec op mede,</l>
<l>Ende settese ter ander stede.</l>
<l>Hi sach in die tombe, dat geloeft,</l>
<l>Enen lichame liggen sonder hoeft,</l>
<l>Entie lichame was baervoet.</l>
<l>25235 Tierst dat dat sach Lanceloet</l>
<l>Wert hi te hant versekert das,</l>
<l>Dat dat sijn oudervader was,</l>
<l>Ende hem ontfarmes met vlite.</l>
<l>Doe ginc hi toten hermite,</l>
<l>25240 Dien hi vant liggende optien outaer.</l>
<l>Lanceloet vrachde hem dar naer</l>
<l>Wat hi mettien lichame soude?</l>
<l>Die ermite vrachden alsoe houde</l>
<l>Oft hi die tombe op heft geheven.</l>
<l>25245 Lanceloet heeft antwerde gegeven</l>
<l>Dat hise ophief; ende dar nare</l>
<l>Vrachdi Lancelote wi hi ware.</l>
<l>"Ic ben Lanceloet," was sine antworde.</l>
<l>Alse die hermite dat horde</l>
<l>25250 Hi seide: "Ic kinne u herde wel nu;</l>
<l>Laet ons gaen proven onder mi ende u</l>
<l>Oft wi selen mogen beide gader</l>
<l>Verheffen uwen oudervader</l>
<l>Ende graven bi sinen wive dar</l>
<l>25255 Daer si leget vorden outaer."</l>
<l>Si namen den lichamen werde</l>
<l>Ende hivene uter eerde,</l>
<l>Ende grovene dar nare</l>
<l>Bi sinen wive vorden outare.</l>
<l>25260 Ende alsi dat hadden gedaen</l>
<l>Bat Lanceloet den hermite saen</l>
<l>Dat hi hem woude seggen al bloet</l>
<l>Wie sinen oudervader sloech doet.</l>
<l>Dermite seide also houde</l>
<l>25265 Dat hijt hem gerne seggen soude.</l>
<l>"Here, hets war, alsict vernam,</l>
<l>Dat u oudervader quam</l>
<l>Van Josephe van Aramathie,</l>
<l>Die hoge man was, alsic lie;</l>
<l>25270 Ende alse hi was gecoren coninc</l>
<l>Was hem dwitte lant gegeven bi dier dinc,</l>
<l>Dat quam al toten lande toe</l>
<l>Dat terre foraine hiet doe.</l>
<l>Hi was die verdreef met siere pine</l>
<l>25275 Ute desen lande die Serrasine,</l>
<l>Ende brachte in dit lant mede</l>
<l>Dat gelove van Kerstijnhede.</l>
<l>Doe stont .i. casteel in dit lant,</l>
<l>Die de Blanchegarde was genant,</l>
<l>25280 Daer ene goede vrowe horde toe,</l>
<l>Die des conincs neven wijf was doe,</l>
<l>Die hir leget; ende si was sere</l>
<l>Scone ende goet in onsen here,</l>
<l>Ende droech die hare naest haren live.</l>
<l>25285 Die coninc Lanceloet, daric af scrive,</l>
<l>Was doe een utermaten goet man:</l>
<l>Hi minde die vrowe; nochtan</l>
<l>Ne meinde hi in sinen sinne</l>
<l>El niet dan duegt mettier minne;</l>
<l>25290 Want si hen onderminden gemeinlike</l>
<l>Ombe die minne van hemelrike.</l>
<l>Dit leven leiden si onder hen tween;</l>
<l>Ende die quade liede, die al in een</l>
<l>Mettien quaden bedacht waren,</l>
<l>25295 Maecten hier af quade niemaren,</l>
<l>Ende seiden gemeinlike</l>
<l>Datse die coninc minde dullike,</l>
<l>Soe dat hars mans broder dit vernam,</l>
<l>Dijt haren man seggen quam,</l>
<l>25300 Ende seide: "Broder, gi sijt wel quaet,</l>
<l>Dat gi gedoget die overdaet,</l>
<l>Die u uwe neve doet nu,</l>
<l>Die u wijf onteert ende u."</l>
<l>Die broder antwerde dar naer:</l>
<l>25305 "Broder, wistic dat ware waer,</l>
<l><edition n="170"/>Ic souts mi wreken," seide hi.</l>
<l>"Doet, oft gi wilt; hets waerheide."</l>
<l>"Ic saels mi dan wreken," seide hi.</l>
<l>Si lieten die tale vallen dar bi.</l>
<l>25310 Soe dat geviel op dien goeden vrindach,</l>
<l>Die in die vasten gelach,</l>
<l>Dat vullen ende barvoet ginc</l>
<l>Dit foreest dore die coninc,</l>
<l>Ende quam ter cappellen hir voren</l>
<l>25315 Ombe dat hi den dienst wilde horen.</l>
<l>Hi horde den dienst, ende dar naer</l>
<l>Sprac hi sine biechte daer.</l>
<l>Ende alse hi quam uter cappellen</l>
<l>Wachtine met .iij. gesellen.</l>
<l>25320 Die coninc hadde soe groten dorst,</l>
<l>Dat hi ter fontainen ginc sonder vorst,</l>
<l>Alse die drinkens woude plegen;</l>
<l>Ende alse hire toe was gelegen</l>
<l>Quam sijn neve achter hem gegaen</l>
<l>25325 Ende sloech hem dat hoeft af saen,</l>
<l>Dat vloech in die fontaine. Nochtan</l>
<l>Dochte hem dat hi niet genoech daran</l>
<l>Gewroken en was, et ne ware</l>
<l>Dat hi den lichame dar nare</l>
<l>25330 Ende dat hoeft in soe vele morselen</l>
<l>Sloge ende in soe vele delen,</l>
<l>Dat niet en worden becant.</l>
<l>Doe stac die hertoge die hant</l>
<l>In die fontaine also houde,</l>
<l>25335 Alse die dat hoeft ute trecken woude.</l>
<l>Daer geviel miracle tier stonde;</l>
<l>Want die fontaine wallen begonde</l>
<l>Soe sere, dat hi sine hande</l>
<l>Dar in verscoude alte hande.</l>
<l>25340 Hi seide te sinen gesellen saen,</l>
<l>Hi hadde quade doet gedaen.</l>
<l>Si groeven dien lichame tier stont</l>
<l>Ter selver stat, daer gine vont.</l>
<l>Tierst dat die hertoge weder quam</l>
<l>25345 Te sinen castele, alsict vernam,</l>
<l>Viel op hem .i. steen vanden mure,</l>
<l>Soe dat hi starf ter selver ure.</l>
<l>Aldus soe starf die hertoge.</l>
<l>Nu hort vort watic u toge:</l>
<l>25350 Gine sijt die goede riddere niet, die al</l>
<l>Die aventuren te hoefde bringen sal.</l>
<l>Ic ne segge niet bedi gine sijt</l>
<l>Die beste riddere die nu ter tijt</l>
<l>Wapine dracht; mare</l>
<l>25355 Die goede riddere sal hir nare</l>
<l>Beter werden dan gi, bi desen:</l>
<l>Hi sal suver ende maget wesen</l>
<l>Al sijn leven, dies en sidi niet,</l>
<l>Want sijt, die u wel besiet,</l>
<l>25360 Vul ende luxurieus, ende hebt leden</l>
<l>Uwe jocht met vulre keytivecheden."</l>
<l>Alse dese tale horde Lanceloet</l>
<l>Hi scaemdem ende wert roet;</l>
<l>Ende hi seide: "Here, wat wetti?"</l>
<l>25365 "Ic weet wel," antwerde hi,</l>
<l>"Alse die u vele bat kinne nu</l>
<l>Dan heden tilike, seggic u."</l>
<l>"Hoe vort metter vrowe?" sprac Lanceloet.</l>
<l>"Si bleef optien selven dach doet,"</l>
<l>25370 Antwerde hem die goede man doe.</l>
<l>"Nu segt mi," seide Lanceloet, "war toe</l>
<l>Waren die libarde gebonden</l>
<l>Bider tomben, daric tien stonden</l>
<l>Droppen af sach vallen van bloede,</l>
<l>25375 Dies mi wondert in minen moede?"</l>
<l>Die goede man seide: "Ic sal</l>
<l>U die warheit seggen al:</l>
<l>Dit lant weet dat algader.</l>
<l>Alse die coninc Lanceloet, u oudervader,</l>
<l>25380 Was begraven, doe liep thant</l>
<l>Die niemare dor al dit lant.</l>
<l>U oudermoder alsi dit sach</l>
<l>Woudene en wech doen van dar hi lach,</l>
<l>Ende woudene met groter werden</l>
<l>25385 In die capelle doen ter eerden;</l>
<l>Mar dar en quam toe geen soe starc man,</l>
<l>Dine mochte verporren dan;</l>
<l>Soe dat si geware worden das,</l>
<l>Dat ons heren wille niet en was</l>
<l>25390 Dat menne en wech dade. Ende alsoe</l>
<l>Was die tombe op hem geleit doe.</l>
<l>Ende daer gesciede selc wonder</l>
<l>Op alle dage besonder,</l>
<l>Op die wile dat die coninc Lanceloet</l>
<l>25395 Van den hertoge was geslegen doet,</l>
<l>Dat uter tomben quamen daer</l>
<l>Dropple van bloede oppenbaer,</l>
<l>Die selke cracht hadden tier stont,</l>
<l>Hoe een riddere was gewont,</l>
<l>25400 Indien dat hi quame tier stede,</l>
<l>Ende sine wonden bestreke daer mede,</l>
<l>Sine wonden genasen thant.</l>
<l>Dit wert cont al dore dlant,</l>
<l>Soe dat die ridders, die tien stonden</l>
<l>25405 In dit foreest ontfingen wonden,</l>
<l>Hir quamen ende genasen gereet.</l>
<l>Het gevel dat hir tenen tide leet</l>
<l>Een liebart, ende jagede hir bi</l>
<l>Een hert, dien hi vinc vor mi.</l>
<l>25410 Alse hine eten soude quam ter vart</l>
<l>Een ander hongerech libart,</l>
<l>Die met hem tetene begerde,</l>
<l>Darne die ander libart af werde;</l>
<l>Ende drogen so qualike over een,</l>
<l>25415 Dat siere ombe vochten onder hen tween,</l>
<l>Soe dat si hen onder hen beden</l>
<l>Onderwonden in vele steden.</l>
<l>Ende alsi gewont waren soe sere,</l>
<l>Dat si niet ne mochten gedogen mere,</l>
<l>25420 Quam deen libart gegaen overvoet</l>
<l>Ter tomben, dar doe af droep dat bloet,</l>
<l>Hi lecte dat bloet tien stomden</l>
<l>Ende streect an sine wonden,</l>
<l>Die soe seer waren ende soe groet,</l>
<l>25425 Dat hi gewont was toter doet.</l>
<l>Sine wonden genasen mettien.</l>
<l>Alse dander libart dat hadde gesien</l>
<l>Hi dede alse dander hadde gedaen.</l>
<l>Doe maecten si beide pais saen,</l>
<l>25430 Soe dat si noit sint hadden strijt,</l>
<l>Ende lagen beide talre tijt</l>
<l>Deen ten hovede dander ten ten voeten mede,</l>
<l>Ende wachten die tombe bede.</l>
<l>Dus gevielt, alse ridders quamen</l>
<l>25435 Die gerne hare gesonde namen,</l>
<l>Dat siere niet toe comen en machten;</l>
<l>Ende alsiere toe wouden met crachten</l>
<l>Slogen sise doet. Dus was gewacht</l>
<l>Die tombe, beide dach ende nacht;</l>
<l>25440 Ende alsi hongerech waren</l>
<l>Soe liep hem die een genaren,</l>
<l>Ende dander bleef, dat seggic u;</l>
<l>Dus hebben sise gewacht tote nu."</l>
<l>"Nu segt mi," seide Lanceloet doe,</l>
<l>25445 "Sal die fontayne wallen emmertoe?"</l>
<l>"Walt si noch?" seide die goede man.</l>
<l>"Jasi." "Nu mogedi verstaen dan</l>
<l>Datic seide waerheide</l>
<l>Hier te voren, alsic u seide</l>
<l>25450 Dat gi luxurieus ende heet sijt,</l>
<l>Ende dat sal comen bi uwere tijt</l>
<l>Ende binnen dier mire .i. riddere, ende hi</l>
<l>Sal bat geseedt sijn dan gi;</l>
<l>Ende haddi selc geweest nu,</l>
<l>25455 Dat daventure van den grale bi u</l>
<l><edition n="171"/>Ten inden hadden mogen comen,</l>
<l>Dat wallen hadde inde genomen</l>
<l>Vander fontayen bi uwer coemste hir;</l>
<l>Mar bedie dat dat vier</l>
<l>25460 Vander luxurien noch niet en es</l>
<l>Geblescht in u, sijt seker des,</l>
<l>Dat bi dien ridderscape van u</l>
<l>Der fontaynen heite niet vergeet nu.</l>
<l>Gi mocht wel varen nu ter uren,</l>
<l>25465 Gi hebt alle die aventuren</l>
<l>Te hoefde bracht heden den dach,</l>
<l>Die besondecht man te hoefde bringen mach;</l>
<l>Mar wardi alsoe geel in al</l>
<l>Alse die goede man wesen sal</l>
<l>25470 Daric u af seide ere,</l>
<l>Na andre gratie die gi hebt, here,</l>
<l>Ic weet wel, dat gi dese aventure</l>
<l>Entie andre al dlant dure</l>
<l>Vanden Groten Bertaengen wel bracht nu</l>
<l>25475 Te hoefde, an dat ic sie an u,</l>
<l>Sonder dat u dit nu ten stonden</l>
<l>Benemen uwe grote sonden."</l>
<l>Alse Lanceloet wech varen woude</l>
<l>Die goede man bat dat hi soude</l>
<l>25480 En lettel eten. Doe sat</l>
<l>Lanceloet met hem ende at</l>
<l>Al selke spise alse hi mochte</l>
<l>Gewinnen, die hi hem brochte.</l>
<l>Dar en was el niet dan water ende broet.</l>
<l>25485 Die goede man seide: "Her Lanceloet,</l>
<l>Nemt dit vriendelike ende et:</l>
<l>Ic gaeft u gerne, haddic bet."</l>
<l>Alse hi geten hadde hi nam orlof</l>
<l>Ende bat den goeden man dat hi dar of,</l>
<l>25490 Dat hine hadde gesien daer,</l>
<l>Niemanne en maecte oppenbaer.</l>
<l>Ende alse hi waende doen sulke vaert</l>
<l>Ten verbodenen berge waert</l>
<l>Ontweechde ho soe, dat hi quam</l>
<l>25495 Dar hi enen andren wech nam,</l>
<l>Ende reet alsoe toter nacht toe.</l>
<l>Hi quam in een vreselijc foreest doe,</l>
<l>Ende vol van welden dieren.</l>
<l>Dar hi reet in deser manieren</l>
<l>25500 Quam jegen hem .i. knape daer.</l>
<l>Die riep: "Helpe." Ende dreef mesbaer.</l>
<l>Lanceloet seide: "Wat hebdi?"</l>
<l>Hi riep: "Live here, helpt mi.</l>
<l>Hier comt een bere, die mi eten wille."</l>
<l>25505 Hi antwerde: "Swiget al stille,</l>
<l>Want di en sal niet messcien."</l>
<l>Entie knape bleef dar mettien.</l>
<l>Doe quam die bere groter vart</l>
<l>Lopende te hen lieden waert.</l>
<l>25510 Lanceloet richte die glavie doe,</l>
<l>Entie bere liep vaste toe.</l>
<l>Lanceloet geraectene soe wel,</l>
<l>Dat hi in den wech neder vel,</l>
<l>Ende haddene sere gequetst tier stont,</l>
<l>25515 Alse die toter doet was gewont.</l>
<l>Lanceloet lietene liggen daer</l>
<l>Ende vrachtde den knape dar naer</l>
<l>Ofti enege stat wiste dar hi</l>
<l>Dien nacht mochte herbergen dar bi.</l>
<l>25520 Die knape seide dar en ware</l>
<l>Niegerinc binnen .vij. milen nare</l>
<l>Noch weder port noch huus no steden.</l>
<l>"Mar alsic quam gereden</l>
<l>Sagic .ij. poelgrune staen.</l>
<l>25525 Wildi, gi moget tot dar gaen."</l>
<l>Lanceloet seide tot hem dar naer:</l>
<l>"Ic bidde di dattu mi leides daer."</l>
<l>Alsi inden dicken bosch quamen</l>
<l>Die mane sceen, ende si vernamen</l>
<l>25530 Dat dar vor hen liep .i. hert doe,</l>
<l>Wit alse eene snee, ende hi hadde toe</l>
<l>Ene ketene die guldijn was</l>
<l>Ane sinen hals, ende sijt seker das,</l>
<l>Dat neven hem in die varde</l>
<l>25535 Liepen .vi. liebaerde:</l>
<l>Daer liepen die .ij. vore tien tiden,</l>
<l><scribe id="D"/>Twee andre in beiden siden,</l>
<l>Ende achter hem die derde twee,</l>
<l>Ende hoeddene alle noch min no mee,</l>
<l>25540 Bi ghelike alse die moeder doet</l>
<l>Hare kint dat si gerne hoet.</l>
<l>Dus leden si vor hem groter vart</l>
<l>Ende liepen ten bossche wart.</l>
<l>Lanceloet sprac toten cnape na dien:</l>
<l>25545 "Nu hebbic dat meeste wonder gesien</l>
<l>Dat ic noit met oghen sach,</l>
<l>Waer dat ic quam op enegen dach;</l>
<l>Bedie ic sie nu wel ten tiden</l>
<l>Dat die liebarde die daer liden</l>
<l>25550 Den hert behoeden over al,</l>
<l>Datmen hem en geen quaet doen ne sal.</l>
<l>Ende mi heeft groet wonder van desen,</l>
<l>In wat manieren het moch wesen;</l>
<l>Want sonder grote cracht van Gode</l>
<l>25555 Ne mach dit niet wesen ode,</l>
<l>Ocht sonder toverie, dat mach</l>
<l>Meer sins hebben op eneghen dach</l>
<l>Enech libart, ocht teneger ure,</l>
<l>Dan hem leert sine nature.</l>
<l>25560 Ende om te wetene hier of</l>
<l>Die waerheide doe ic hier gelof</l>
<l>Alsulc alse riddere doen mach,</l>
<l>Dat ic meer op genen dach</l>
<l>Ute desen foreeste ne scede,</l>
<l>25565 In sal eer weten die waerhede</l>
<l>Van desen hert, opdat alsoe si,</l>
<l>Dat man ochte wijf comen secgen mi;</l>
<l>Ende ic ne werde nemmermere</l>
<l>Wel te gemake, ic ne wete ere."</l>
<l>25570 Si reden vort, ende si quamen</l>
<l>Dat si twee pawelgoene vernamen;</l>
<l>Ende alsire quamen bat naer</l>
<l>Horden si enen horen blasen daer,</l>
<l>Ende sagen hem enen riddere metter vart</l>
<l>25575 Wapenen ende comen te hen wart.</l>
<l>Ende die riddere sprac den cnape toe,</l>
<l>Ende vrachde hem wat hi sochte doe.</l>
<l>Hi seide: "Ic quam sien, here,</l>
<l>Ocht gi moghet herbergen tavont mere</l>
<l>25580 Enen riddere, die nu ter uren</l>
<l>Vaert sokende aventuren."</l>
<l>"Ganc, sech hem neen ic, het ne si</l>
<l>Dat hi wille joesteren jegen mi;</l>
<l>Maer du moeghs wel bliven, wilstu."</l>
<l>25585 Die knape quam ende seide: "Wildi nu</l>
<l>Die herberge hebben hier binnen,</l>
<l>Gi moetse met cope winnen,</l>
<l>Want gi moet der herberghen ontberen</l>
<l>Ochte jegen den riddere joesteren."</l>
<l>25590 Hi seide: "Ic sal josteren dan."</l>
<l>Doe sprac hi dus den riddere an:</l>
<l>"Her riddere. op hoveschede</l>
<l>Biddic u, ende op minne mede,</l>
<l>Dat gi mi herberget tavont mere.</l>
<l>25595 Ic ben moede ende ghepijnt soe sere,</l>
<l>Dat ic qualijc daer ute licgen mach."</l>
<l>"Hier af ne maect meer geen gewach,"</l>
<l>Antwerde die riddere, " het ne si</l>
<l>Dat gi wilt josteren jegen mi;</l>
<l>25600 Want die custume es alsoe."</l>
<l>Lanceloet antwerde daer toe:</l>
<l>"So ne willic niet dat si falgiere nu</l>
<l>Bi mi; maer ic bidde u,</l>
<l>Dat gijt wilt versten nu ter uren;</l>
<l>25605 Ic ne beens niet gestaet bi aventuren."</l>
<l><edition n="172"/>Dander sprac: "Gi dect u over niet;</l>
<l>Gi moet joesteren, wats gesciet."</l>
<l>Lanceloet seide: "Na dat sijn moet</l>
<l>Secgic u dat ghi jegen mi hoet."</l>
<l>25610 Elc trac een deel van anderen daer,</l>
<l>Ende liepen onderlinge daer naer,</l>
<l>Soe dat die riddere op Lancelote stac</l>
<l>Dat sine glavie te stucken brac;</l>
<l>Ende Lanceloet stakene weder soe,</l>
<l>25615 Dat hi hem beide scorde doe</l>
<l>Scilt ende halsberch, ende gaf hem .i. wonde</l>
<l>Dat hi neder viel tier stonde.</l>
<l>Doe quamen uten pawelgoenen saen</l>
<l>.xii. joncfrouwen gegaen,</l>
<l>25620 Die dreven rouwe overgroet</l>
<l>Alsi den riddere sagen doet,</l>
<l>Ende si scuerden wel bedichte</l>
<l>Elke beide haer ende ansichte.</l>
<l>Alse Lanceloet van haren sere</l>
<l>25625 Wart geware hi wart drove sere.</l>
<l>Hi beette te hant ende ginc dan</l>
<l>Ten joncfrouwen, ende sprac hen dus an:</l>
<l>"Ay joncfrouwen, hebt, des biddic u,</l>
<l>Ontfarmenesse op u selven nu;</l>
<l>25630 Ne doedt u allen niet gemene</l>
<l>Om enen riddere allene."</l>
<l>Si seiden: "Wacharmen. wats ons gesciet.</l>
<l>Hine was allene ridder niet,</l>
<l>Maer een machtech coninc ende rike,</l>
<l>25635 Een van den besten van ertrike.</l>
<l>Ic weet wel, dat dit verlies, here,</l>
<l>Ne wert verset nimmermere;</l>
<l>Ende gi sulter om sterven, sonder waen."</l>
<l>Doe begonsten si alle te weenne saen,</l>
<l>25640 Ende droghene in een pawelgoen.</l>
<l>Ende Lanceloet dreef om dit doen</l>
<l>Groten rouwe, ende clagde das,</l>
<l>Dat hem sere mesvallen was;</l>
<l>"Ende mi ware liever," seide hi,</l>
<l>25645 "Dat die ridder gewont hadde mi,</l>
<l>Dan mi dit ongeval groet</l>
<l>Gesciet es, dat icken sloech doet."</l>
<l>Daer quamen .iiij. ridders tien stonden:</l>
<l>Ende alsi haren here doet vonden</l>
<l>25650 Si mesbarden herde sere,</l>
<l>Ende seiden tot Lancelote: "Ay here,</l>
<l>Gi hebt gedaen quade besichede,</l>
<l>Ende meneghen man gescaedt mede</l>
<l>Ende menecher joncfrouwen, souder waen,</l>
<l>25655 Die u niet ne hadden mesdaen."</l>
<l>Doe vernieuwede echt die rouwe,</l>
<l>Ende daer beval doe ene joncfrouwe</l>
<l>Datmen ene orsbare maken soude.</l>
<l>Dat was gedaen alsoe houde,</l>
<l>25660 Ende si leidene wel drovelike</l>
<l>In ene coche edelike,</l>
<l>Ende vordene te Quarensi wart.</l>
<l>Daer waren mede in die vart</l>
<l>Die joncfrouwen alle gemene,</l>
<l>25665 Datter nyman en bleef, sonder allene</l>
<l>Lanceloet met sinen knape doe,</l>
<l>Die groten rouwe dreef embertoe</l>
<l>Ende seide: "Here van hemelrike,</l>
<l>Nu eest mi vergaen qualike,</l>
<l>25670 Dat bi mi es doet dese coninc.</l>
<l>Mi ware bat comen een ander dinc,</l>
<l>Dat ic doet hadde geweest te voren,</l>
<l>Ochte dat ic noit ware geboren."</l>
<l>Die cnape die antwerde doe:</l>
<l>25675 "Here, gi sprecter te vele toe.</l>
<l>U mesval ware noch alsoe groet</l>
<l>Haddi u geslaghen doet:</l>
<l>Ende hi deder sine macht toe mede;</l>
<l>Ende bi sire hoverdechede</l>
<l>25680 Es hi doet, dat u niet en es, here,</l>
<l>Sculdech te berouwene soe sere,</l>
<l>Alse ocht gijt bi onrechte hadt gedaen."</l>
<l>Doe antwerde Lanceloet saen:</l>
<l>"Ic hadde liever dat ic en ghenen slach</l>
<l>25685 En hadde geslaghen binnen jaer ende dach,</l>
<l>Dan icken doet sloech; ende bi desen</l>
<l>Ne salic niet te gemake wesen</l>
<l>Eer ic weet wie hi was." Ende daer naer</l>
<l>Ontwapende hem Lanceloet daer,</l>
<l>25690 Ende die cnape halp hem daer toe.</l>
<l>Si vonden die tafle berect doe</l>
<l>Metter spisen, ende Lanceloet sat</l>
<l>Ter taflen, daer hi lettel at;</l>
<l>Want hi altoes in ghepeyse was.</l>
<l>25695 Ende die cnape begrepene das.</l>
<l>Daer quam een ridder alse hi at,</l>
<l>Die hem om die herberghe bat,</l>
<l>Ende Lanceloet was gewillech daer toe.</l>
<l>Si saten ende si aten doe,</l>
<l>25700 Lanceloet seide: "Wie sidi?"</l>
<l>Die riddere antwerde hem dat hi</l>
<l>Was van des conincs Arturs hove.</l>
<l>"Sidi vander tafelronden love?"</l>
<l>"Nenic," antwerde hi; "mare</l>
<l>25705 Het es die dinc die ic meest beghare."</l>
<l>Lanceloet sprac: "Seght hoe u name es."</l>
<l>"Ic hete Sarras van Logres."</l>
<l>Lanceloet seide: "Welc tijt scieddi</l>
<l>Vanden hove?" Dander seide dat hi</l>
<l>25710 Sander daghes na paschen sciet daer of.</l>
<l>"Waer hilt te paschen die coninc hof?"</l>
<l>"Hi hielt te Kamaloet; mare</l>
<l>Men dreef cleine bliscap dare:</l>
<l>Dat was om Lancelote ende om Waleweine</l>
<l>25715 Ende om dander ridders gemeine</l>
<l>Vander questen, daer men weder ende vort</l>
<l>Binnen langen niet af ne heeft gehort;</l>
<l>Maer hadden si geweest daer,</l>
<l>Daer hadde geweest, wet over waer,</l>
<l>25720 Harde grote bliscap, alsict vernam,</l>
<l>Van ere nymaren die daer quam,</l>
<l>Want daer quam nymare das,</l>
<l>Dattie ghene gheboren was,</l>
<l>Daer die aventuren vanden grale</l>
<l>25725 Ten inde souden comen wale;</l>
<l>Ende men seide dat die werste man</l>
<l>Van ertrike den genen wan</l>
<l>Ane des conincs Visschers dochter, die was</l>
<l>Die scoenste joncfrouwe daermen af las."</l>
<l>25730 Alse Lanceloet dat hadde verstaen</l>
<l>Hie scoffierde hem alsoe saen:</l>
<l>Hem gedachte wel dat hi lach bi hare</l>
<l>In den casteel van der Quassen, aldare</l>
<l>Hi met drancke was bedroghen,</l>
<l>25735 Ende peysde dat soude moghen</l>
<l>Dat kint doe wel gewonnen wesen.</l>
<l>Hi vrachde den riddere doe na desen</l>
<l>Wat hi daer sochte. Hi seide doe:</l>
<l>"Ic soeke die fonteyne emmertoe</l>
<l>25740 Vanden .ij. sicamoren, bedi</l>
<l>Dat te paeschen quam," seide hi,</l>
<l>"Een ridder te hove, die seide al claer</l>
<l>Dat hi hadde geweest daer</l>
<l>Ter fonteynen, daer ic af las,</l>
<l>25745 Op dien dach daer die suerte Belyas</l>
<l>Afstac min heren Waleweine</l>
<l>Ende min heren Yweine</l>
<l>Ende andre stoute ridders; ende wi</l>
<l>.xij. ridders porden bedi</l>
<l>25750 Ende deden elken anderen gelof</l>
<l>Onder ons .xij. daer of,</l>
<l>Vort te wandelne tallen stonden</l>
<l>Tes wi die fonteyne hadden vonden,</l>
<l>Om te wetene ocht die ridders ware."</l>
<l>25755 Die cnape seide daer nare</l>
<l><edition n="173"/>Hine haddese noit gesien,</l>
<l>Maer hi hadde gehort secgen van dien</l>
<l>Dat .i. was int lant.</l>
<l>"Lieve vrient," seide Lanceloet te hant,</l>
<l>25760 "Leidt desen riddere, ic bids u, daer."</l>
<l>Die cnape gelovet hem daer naer.</l>
<l>Sanderdaeghs tilike scieden</l>
<l>Die ridders onder hen lieden,</l>
<l>Want die riddere reet enen pat</l>
<l>25765 Ende Lanceloet enen anderen, om dat</l>
<l>Hi allene tallen tiden woude riden.</l>
<l>Die riddere reet en wech tien tiden,</l>
<l>Ende die cnape, dien leiden soude,</l>
<l>Ende twee andere cnapen. Ende also houde</l>
<l>25770 Alsi geport waren van daer</l>
<l>Reet Lanceloet heimelike naer.</l>
<l>Alse die riddere ter fonteynen quam</l>
<l>Vanden sicamoren hi vernam</l>
<l>Dat daer .ij. pauwelgoene stonden,</l>
<l>25775 Die si harde rikelike vonden,</l>
<l>Ende die van dieren werke waren.</l>
<l>Op elc stont een gulden aren.</l>
<l>Alse die riddere quam bat naer</l>
<l>Quam in sijn gemoet een naen daer,</l>
<l>25780 Die seide: "Here, wat soecti?"</l>
<l>"Ic soeke Belyas," antwerde hi,</l>
<l>"Die wachtere es van der fonteynen</l>
<l>Die hier staet in desen pleine.</l>
<l>Hi sinde enen bode in Arturs hof,</l>
<l>25785 Die hem beroemde daer of,</l>
<l>Dat hi ter selver fonteyne</l>
<l>Af stac min heren Waleweine</l>
<l>Ende .iij. gesellen tere stonde,</l>
<l>Die waren van der tafelronde."</l>
<l>25790 Die naen seide: "Dies en wanic niet</l>
<l>Dat hi hem daer af beroemde iet;</l>
<l>Ende hadde hijs hem beroemt nochtan</l>
<l>Hine haddere niet geloghen an,</l>
<l>Want ic sach dat hire .iiij. af stac daer,</l>
<l>25795 Dies ne es noch niet .i. half jaer."</l>
<l>Sarras bat hem dat hi ginge saen</l>
<l>Ende sinen here dade verstaen</l>
<l>Dat daer buten een ridder ware,</l>
<l>Die josterens hadde gare.</l>
<l>25800 Die naen quam tenen pawelgoene thant,</l>
<l>Ende blies enen horen dien hire vant.</l>
<l>Doe quamen uten castele</l>
<l>Ridders ende vrouwen vele,</l>
<l>Die wel wisten alsoe houde,</l>
<l>25805 Dat men daer joesteren soude,</l>
<l>Soe datter wel [...] waren.</l>
<l>Doe quam daer een riddere uut gevaren</l>
<l>Met swerten wapenen op een suert part,</l>
<l>Van allen wapenen wale bewart.</l>
<l>25810 Elkerlijc hadde anders gare,</l>
<l>Ende reden elc op andren dare,</l>
<l>Soe dat si hen soe onderstaken,</l>
<l>Dattie glavien in stucken braken,</l>
<l>Ende onderhoerten hen alsoe herde,</l>
<l>25815 Dat Sarras viel van sinen perde.</l>
<l>Belyas doe over leet.</l>
<l>Doe begonsten huwen gereet</l>
<l>Die dat saghen te Sarras wart;</l>
<l>Ende Belyas nam te hant dat part,</l>
<l>25820 Ende liet daer licgen Sarras,</l>
<l>Daer doe vele op gescerent was.</l>
<l>Hi lach gescoffiert, sonder waen,</l>
<l>Ochte hi met dieften ware bevaen.</l>
<l>Hi ginc te sinen sciltknecht ende sat</l>
<l>25825 Op sijn rosside, ende na dat</l>
<l>Was op hem gescerent mere</l>
<l>Dan men gedaen hadde ere.</l>
<l>Si spraken hem scandelike toe</l>
<l>Ende seiden: "Gelovech riddere," doe,</l>
<l>25830 "Gi hebt gewisselt nu ten tide</l>
<l>U ors om een rosside."</l>
<l>Si worpen na hem alle ghemene</l>
<l>Linghene, stocke ende stene.</l>
<l>Ende Lanceloet, die gesien hadde altoe,</l>
<l>25835 Porde uten foreeste doe,</l>
<l>Alse die wreken woude Sarrase,</l>
<l>Ende riep sere op Belyase:</l>
<l>"Riddere, hoedt u jegen mi nu,</l>
<l>Ic ontsecge vrede u."</l>
<l>25840 Hi keerde hem te Lancelote ward</l>
<l>Ende reet op hem met snelre vart</l>
<l>Met gerichten spere, ende stac</l>
<l>Op hem dat tspere in stucken brac.</l>
<l>Lanceloet stakene weder,</l>
<l>25845 Ende geraectene een deel neder,</l>
<l>Soe dat hi sere gewont ter eerde</l>
<l>Te hant viel van sinen peerde,</l>
<l>Soe dat yser ende hout tier stonde</l>
<l>Bleven stekende in die wonde,</l>
<l>25850 Ende gequetst lach soe onsochte,</l>
<l>Dat hi hem niet oprichten ne mochte.</l>
<l>Die vanden castele worden bi dien</l>
<l>Soe ghescoffiert alsijt hadden gesien,</l>
<l>Dat si vlouwen in die veste ter vart.</l>
<l>25855 Ende Lanceloet nam des ridders part</l>
<l>Ende gaeft hem over tsijn. Doe seide</l>
<l>Die ridder tot hem sonder beide:</l>
<l>"Ay wel lieve riddere, wi sidi,</l>
<l>Di dus grote ere hebt gedaen mi?"</l>
<l>25860 Lanceloet seide tote Sarras:</l>
<l>"Sarras, lieve vrient, ic biddu das,</l>
<l>Dat gi wilt tArturs hove gaen</l>
<l>Ende minen here doen verstaen</l>
<l>Dat u Lanceloet Belyas pert gaf</l>
<l>25865 Vor dat uwe, daer u Belyas stac af.</l>
<l>Groettene mi ende segt hem</l>
<l>Dat ic gans ende gesont bem;</l>
<l>Ende gi sult hem mede vertellen</l>
<l>Dat wi, vander questen gesellen,</l>
<l>25870 Sulen sijn, hebbewijs geval,</l>
<l>In sinxendaghe te Kameloet al;</l>
<l>Ende segt hem dat icse sprac ende sach</l>
<l>Het ne es niet leden die derde dach."</l>
<l>Doe sprac Sarras dus Lancelote an:</l>
<l>25875 "Lieve here, siedi Lanceloet dan?"</l>
<l>"Jaic," antwerde hi. Sarras seide:</l>
<l>"Ic vare te hove sonder beide,</l>
<l>Ende sal den coninc oppenbaren</l>
<l>Ende der coninginnen dese nymaren,</l>
<l>25880 Die hen bat sulen comen wesen</l>
<l>Dan eneghe in langen vor desen."</l>
<l>"Nu vart, ende groet mi die coninginne,</l>
<l>Ende segt dat ic met al minen sinne</l>
<l>Boven alle vrouwen die nu sijn hare</l>
<l>25885 In die werelt te siene begare."</l>
<l>Sarras sciet van Lancelote ende quam</l>
<l>Daer hi enen ridder comen vernam.</l>
<l>Die in ene leitiere lach.</l>
<l>Sarras ontboet hem goeden dach,</l>
<l>25890 Ende dander hem, ende vraghde vort</l>
<l>Ochte hi iet van Lancelote hadde gehort;</l>
<l>Ende seide hem altoe twi</l>
<l>Hine sochte, ende hoe hi</l>
<l>In sine herberge hem hadde gesien,</l>
<l>25895 Ende hine niet ne kinde binnen dien.</l>
<l>Sarras antwerde: "Wildi iet</l>
<l>U haesten, u es wel gesciet,</l>
<l>Want ic liettene recht nu</l>
<l>Onverre henen, dat secgic u,</l>
<l>25900 In enen pleine, daer staet voren</l>
<l>Die fonteyne van .ij. sicamoren."</l>
<l>Ende die ridder, die was gewont,</l>
<l>Seide doe vort alse hijt verstont:</l>
<l>"Ay God, laten mi vinden, ende ic sal</l>
<l>25905 Dan mire sicheiden genesen al."</l>
<l><edition n="174"/>Hi voer te hant dar wart,</l>
<l>Ende Sarras voer in sine vart,</l>
<l>Ende reet sere met haesten groet,</l>
<l>Soe dat hi quam te Kameloet</l>
<l>25910 Harde tilike op enen sondach.</l>
<l>Daer die coninginne ten vinsteren lach</l>
<l>Hadde si Sarrase vernomen</l>
<l>Met haesten gereden comen.</l>
<l>Si seide: "Coninc, siet dare</l>
<l>25915 Een ridder die brinct nymare."</l>
<l>Die coninc seide: "God mote van desen</l>
<l>Ons onnen dat si goet mote wesen.</l>
<l>Ic hebbe sorge in die herte mijn</l>
<l>Om die ridders, die in die queste sijn."</l>
<l>25920 Die coninginne seide: "Here,</l>
<l>Ne gheloeft mi nimmermere</l>
<l>Ochte hi niet ne brinct goede nymaren:</l>
<l>Hi comt met soe groter spoet gevaren;</l>
<l>Want hi soude riden al sochte</l>
<l>25925 Ware dat hi quade nymare brochte."</l>
<l>Binnen dat si waren in dese tale</l>
<l>Quam Sarras vor hen in die zale.</l>
<l>Hi groette den coninc ende seide: "Here,</l>
<l>Mijn her Lanceloet groet u sere</l>
<l>25930 Ende mire vrouwen der coninginnen,</l>
<l>Ende alle die ghene die sijn hier binnen."</l>
<l>Die coninc was herde blide das,</l>
<l>Ende nam in sinen arm Sarras,</l>
<l>Ende hiettene willecome wesen,</l>
<l>25935 Ende helsdene ende custen na desen.</l>
<l>Hi seide: "Gi sijt mi soe wel comen,</l>
<l>Ghine sout ghene dinc mogen nomen</l>
<l>Ic ne gaefse u te lone saen</l>
<l>Vorden dienst, dien gi mi hebt gedaen;</l>
<l>25940 Want ic ne was in langhen tide</l>
<l>Om en ghene nymare so blide</l>
<l>Alsic ben om dese nu ter stont.</l>
<l>Nu segt mi, es hi gesont?</l>
<l>Dat begheric te wetene sere."</l>
<l>25945 Sarras antwerde: "Jahi, here.</l>
<l>Het es heden die .xv. dach</l>
<l>Dat icken gans ende gesont sach,</l>
<l>Ende hi gaf mi dat selve pert</l>
<l>Dat ic met mi brachte in mine vart,</l>
<l>25950 Dat hi op enen riddere wan</l>
<l>Met josteerne, die was nochtan</l>
<l>Een vanden besten ridders die ic ghesien</l>
<l>Noit hadde vore dien."</l>
<l>Die coninc vraeghde waer dat was.</l>
<l>25955 "Het was ter fonteynen," seide Sarras,</l>
<l>"Van .ij. sicamoren, sonder waen,</l>
<l>Daer afgesteken, alsic hebbe verstaen,</l>
<l>Waren mijn her Walewein ende daer toe</l>
<l>.iiij. ridders van den ghenen, die doe</l>
<l>25960 Die fonteyne hadde ende wachte,</l>
<l>Daermen hier nymare af brachte</l>
<l>In paeschdaghe." Die coninc seide:</l>
<l>"Sarras, waest dan waerheide</l>
<l>Dat Walewein af gesteken was?"</l>
<l>25965 "Ja hi," antwerde Sarras:</l>
<l>"Diet met sinen ogen sach seit mi."</l>
<l>"Ende dine afstac waer es hi?"</l>
<l>"Ic joesterde jegen hem, here.</l>
<l>Hi stac mi af ende quetste sere,</l>
<l>25970 Ende nam min part. Ende Lanceloet,</l>
<l>Daer ic af ne wiste clene no groet,</l>
<l>Was na mi gevolcht tot daer,</l>
<l>Ende josterde jegen hem daer naer,</l>
<l>Ende staken af, ende gaf mi sijn pert thant,</l>
<l>25975 Want hi mi sonder pert vant;</l>
<l>Ende sinde mi nu hier ter tijt.</l>
<l>Hi bidt dat gi niet tonpayse sijt</l>
<l>Om die gesellen van der queeste;</l>
<l>Want si alle, minste ende meeste,</l>
<l>25980 Wel in peyse sijn ende gesont."</l>
<l>Ende hi seide ter coningingen ter stont:</l>
<l>"Vrouwe, Lanceloet groet u bi mi</l>
<l>Boven allen vrouwen die hi</l>
<l>Sach binnen onderhalven jare;</l>
<l>25985 Hi heeft u te siene ghare</l>
<l>Boven allen vrouwen die leven nu,</l>
<l>Ende hi beval mi te secgene u,</l>
<l>Dat si hier alle sulen wesen</l>
<l>In sinxendaghe." Ende na desen</l>
<l>25990 Seide die coninc daer al bloet:</l>
<l>"Ay wel lieve vrient Lanceloet,</l>
<l>Vergave God, dijt al vermach,</l>
<l>Dat nu ware sinxendach,</l>
<l>Ende gi alle alsoe nu wart bi mi</l>
<l>25995 Alse gi noit best wart; bedi</l>
<l>Ic ne was soe blide noit ere,</l>
<l>Ic ne soude nu blide wesen mere."</l>
<l>Die coninginne seide daer nare:</l>
<l>"Ay God, ocht u wille ware,</l>
<l>26000 Dat mine begherte mochte gescien,</l>
<l>Dat ic den ghenen mochte sien,</l>
<l>Dien al die werelt beghert alsoe."</l>
<l>Dat selve seiden alle die ridders doe.</l>
<l>Ende namelike die ter selver tijt</l>
<l>26005 Op Lancelote droghen nijt</l>
<l>Om die doeght die in hem was.</l>
<l>Doe vraghde die coninc Sarras</l>
<l>Ochte die gesellen van der queesten</l>
<l>Alle souden comen ter feesten</l>
<l>26010 Te sinxenen daer die coninc ware?</l>
<l>Sarras antwerde hem daer nare</l>
<l>Dat hem Lanceloet seide alsoe.</l>
<l>"Ic wille dan," seide die coninc doe,</l>
<l>"Alse groet hof houden alsic mach,</l>
<l>26015 Ende dmeeste dat ic noit hilt op .i. dach,</l>
<l>Sint dat ic crone dragen begonde;</l>
<l>Ende daer doen comen ter selver stonde</l>
<l>Alle die barone gemeenlike,</l>
<l>Ende daer toe arme ende rike,</l>
<l>26020 Om feeste te done ende ere</l>
<l>Den ghenen, die wi waenden ere</l>
<l>Verloren hebben." Ende om die zaken</l>
<l>Dede hi te hant brieve maken,</l>
<l>Die hi den ghenen sinde te hant</l>
<l>26025 Die van hem hilden leen ende lant,</l>
<l>Dat si in sinxendaghe sijn souden</l>
<l>Te Kamaloet, daer hi hof soude houden,</l>
<l>Ende dat si hen te comene bedochten</l>
<l>Metter meester feesten die si mochten.</l>
<l>26030 Die coninginne alsoe wel ontboet</l>
<l>Die vrouwen te comene te Kamaloet.</l>
<l>Die coninc dede soeken te hant</l>
<l>Dalre dierste cledere diemen vant,</l>
<l>Ende die rijcste, diemen visieren</l>
<l>26035 Mochte in eneghen manieren;</l>
<l>Want hi woude te diere feeste</l>
<l>Den gesellen geven vander queeste</l>
<l>Die dierste cledere ane te done,</l>
<l>Die noit droghen eneghe baroene.</l>
<l>26040 Nu ne secgic u niet mere</l>
<l>Van desen; maer ic kere</l>
<l>Te sprekene van der joncfrouwen,</l>
<l>Die die coninginne op grote trouwe</l>
<l>Ter vrouwen van Lac sinde, daer gi</l>
<l>26045 Hier vore af horet spreken mi.</l>
<l>Daventure segt hier ter steden,</l>
<l>Alse die joncfrouwe was gesceden</l>
<l>Van Kamaloet, dat si dien dach [reet]</l>
<l>Ende den anderen, dire na leet,</l>
<l>26050 Ende den derden; maer het was doe</l>
<l>Scone ende herde heet toe;</l>
<l>Nochtan ne liet so niet hare riden.</l>
<l>Si herbergede te dien tiden</l>
<l>In enen cloester van nonnen; mare</l>
<l>26055 Si bleef harde siec dare</l>
<l><edition n="175"/>Vander heiten, die si hadde dien dach.</l>
<l>Sanderdaghes alsi op hare bedde lach,</l>
<l>Ende hare tijt op te stane dochte,</l>
<l>Si was soe siec, dat si op ne mochte.</l>
<l>26060 Si lach .xv. dage siec daer.</l>
<l>Op enen dach stont si op daer naer,</l>
<l>Tongemake ende onghesont.</l>
<l>Daer quam een sciltknape tier stont:</l>
<l>Si ginc te hem alsine vernam,</l>
<l>26065 Ende vraechde hem wanen hi quam.</l>
<l>Hi seide: "Ic come van Kamaloet,</l>
<l>Daer die coninc drijft bliscap groet,</l>
<l>Ende alle die met hem sijn dare;</l>
<l>Want hem es comen nymare,</l>
<l>26070 Dat Lanceloet es al ghesont,</l>
<l>Dien men over doet hilt lange stont."</l>
<l>Alse die joncfrouwe dat horde,</l>
<l>Si was blide om die worde.</l>
<l>Si bleef daer tot dat hare dochte</l>
<l>26075 Dat si met gemake riden mochte.</l>
<l>Si voer van daer, ende si leet</l>
<l>Die zee met peyse, ende si reet,</l>
<l>Ende haer gheselscap, tes si vernamen</l>
<l>Dat si in die stat van Gaunes quamen,</l>
<l>26080 Daer tien tiden was die coninc Claudas,</l>
<l>Die de machtechste coninc was</l>
<l>Van al der werelt ghemene,</l>
<l>Sonder die coninc Artur allene;</l>
<l>Want hi was soe machtech ende vroet,</l>
<l>26085 Dat al die raet van Rome an hem stoet.</l>
<l>Die coninc Claudas hi hadde doe</l>
<l>Die van Gaule te hem wart soe</l>
<l>Verwonnen bi sinen vroeden doene,</l>
<l>Datten minden al die baroene.</l>
<l>26090 Alse hi die joncfrouwe sach riden</l>
<l>Met soe dieren clederen van siden,</l>
<l>Ende breidele ende gereide</l>
<l>Vergult ende rike voerde beide,</l>
<l>Hi vermoedde te hant das,</l>
<l>26095 Dat si van Groten Bertangen was,</l>
<l>Ende datsi hem, opdat si woude,</l>
<l>Wel nymare secgen soude</l>
<l>Vanden coninc Arture ende daertoe</l>
<l>Van Lancelote; dat was die dinc doe,</l>
<l>26100 Dies hi hadde meesten ghare,</l>
<l>Van hen te wetene nymare,</l>
<l>Ende vanden .ij. broderen. Doe riep hi</l>
<l>Enen riddere die hem was bi,</l>
<l>Ende hiet hem dat hi der joncfrouwe seide</l>
<l>26105 Dat si tot hem come sonder beide.</l>
<l>Hi voer na hare met haesten groet,</l>
<l>Ende seide dat hare die coninc ontboet.</l>
<l>Si seide: "Den coninc uwen here</l>
<l>Geve God bliscap ende ere</l>
<l>26110 Alse enen hoveschen coninc ende rike.</l>
<l>Ic soude keren gewillechlike</l>
<l>Met u, ende spreken jegen hem,</l>
<l>Maer dat ic soe sere verlet bem,</l>
<l>Dat ic niet en mach keren nu:</l>
<l>26115 Ic bidde dats niet en vernoye u."</l>
<l>Hi seide: "Gine moghet nywerinc gaen:</l>
<l>Die coninc wilt u spreken, sonder waen,</l>
<l>Al haddi meerre haest dan gi doet."</l>
<l>Si sach dat hare te done stoet,</l>
<l>26120 Ende seide, nadat die coninc woude,</l>
<l>Dat si gerne keren soude.</l>
<l>Si keerde weder ende si ginc</l>
<l>Dat si vant Claudase den coninc;</l>
<l>Ende alsi tot hem soude gaen</l>
<l>26125 Si beval haren cnape ende den naen</l>
<l>Hars tontbeidene, want si soude</l>
<l>Weder comen alsoe houde</l>
<l>Alse mochte; ende si es saen</l>
<l>Daerna toten coninc gegaen.</l>
<l>26130 Alse die coninc hars geware wart</l>
<l>Hi stont op jegen hare metter vart,</l>
<l>Ende hi hietse wellecome wesen.</l>
<l>Si seide tot hem na desen:</l>
<l>"Here, God lone u; gi hebt mi</l>
<l>26135 Tot u doen comen, ic biddu dat gi</l>
<l>Mi ontdect bi welker dinc."</l>
<l>"Ic saelt u secgen," sprac die coninc.</l>
<l>"Ic wille, joncfrouwe, dat gi ontbijt</l>
<l>Ende u geselscap, hets etentijt,</l>
<l>26140 Ende gine hebt heden niet gheten,</l>
<l>Noch u geselscap, na mijn weten."</l>
<l>Hi dede soe vele, dat si daer</l>
<l>Eten moesten oppenbaer.</l>
<l>Alsoe saen alse gheten was</l>
<l>26145 Deedse vor hem comen die coninc Claudas.</l>
<l>Hi beval dat si bi hem sate daer.</l>
<l>Si sat bi hem gereet daer naer,</l>
<l>Alse die wel wiste, dat hare</l>
<l>Geslachte alsoe hoghe ware</l>
<l>26150 Alse was des conincs Claudas.</l>
<l>Die coninc vragede wanen si was.</l>
<l>"Here, ic ben van den conincrike</l>
<l>Van Logres," seide si, "sekerlike.</l>
<l>Ic behore te Arturs hove binnen</l>
<l>26155 Ende ben metter coninginnen."</l>
<l>"Sidi dan van Arturs hove," seide hi,</l>
<l>"Soe mogedi wel berichten mi</l>
<l>Van enen riddere, es dicke daer,</l>
<l>Daer men mi af segt, over waer,</l>
<l>26160 Dat hi harde wert es nu ter stonde,</l>
<l>Ende geselle es vander tafelronde:</l>
<l>Hi es Lanceloet geheten.</l>
<l>Nu soudic herde gerne weten</l>
<l>Ocht hi alse goet ende waert ware</l>
<l>26165 Alse van hem loept nymare."</l>
<l>Si seide: Here, ic ben seker des,</l>
<l>Dat hi die beste vander werelt es,</l>
<l>Ende die gracieuste die leeft,</l>
<l>Ende die meest goeder seden heeft."</l>
<l>26170 Die coninc seide "Sekerlike,</l>
<l>En aneslecht hem niet qualike</l>
<l>Es hi goet ridder , sijt seker das;</l>
<l>Want sijn vader een vanden besten was</l>
<l>Vander werelt van sire oude.</l>
<l>26175 Wel wet, dat mi wonderen soude</l>
<l>Ne ware hi niet beter dan ander diet.</l>
<l>Nu segt, geliken hem iet</l>
<l>Sine .ij. neven?" Si seide:</l>
<l>"Jasi, bi rechter waerheide.</l>
<l>26180 Lyoneel es een der starcster ridder nu</l>
<l>Vander werelt, dat secgic u;</l>
<l>Ende die jongere broder Behort</l>
<l>Es nu soe verre comen vort,</l>
<l>Datmen cume int hof vinden soude</l>
<l>26185 Soe goeden ridder van sire oude.</l>
<l>Ende wet wel, waren si weder comen</l>
<l>Van ere questen, die si hebben genomen,</l>
<l>Si souden comen met groter vart,</l>
<l>Met soe groten lieden herwart,</l>
<l>26190 Gine soutse niet ene wile moghen</l>
<l>Van enen daghe in stride gedoghen;</l>
<l>Ende mi wondert sere hoe dat ghi</l>
<l>In dit lant doert bliven; bedi,</l>
<l>Quamen si hier ende mochtense u vaen,</l>
<l>26195 Si souden u sonder twifel doet slaen;</l>
<l>Ende si sijn herde erre op u,</l>
<l>Dat gi tonrechte hout haer lant nu,</l>
<l>Ende onteerft hebt van den haren</l>
<l>Sider dat si cleine kindere waren."</l>
<l>26200 Alse die coninc verstont die sake</l>
<l>Wart hi wel sere tongemake.</l>
<l>Doe seide die coninc tot hare:</l>
<l>"Om wat besicheden quaemdi hare?</l>
<l>Ic wet wel, dat gi ute uwen lande niet</l>
<l>26205 Sonder grote besichede ne sciet."</l>
<l><edition n="176"/>Si seide: "Die besichede, here,</l>
<l>Ne secgic u in ghenen kere."</l>
<l>Doe peisde te hant die coninc</l>
<l>Dat si ne was comen om ander dinc</l>
<l>26210 Dan om bespien wat hi dede,</l>
<l>Ende hoe vele ridders hi hadde mede,</l>
<l>Ende ochte hi soude moghen ontbiden</l>
<l>Die cracht vander tafelronden tien tiden.</l>
<l>Doe heeschede die joncfrouwe orlof.</l>
<l>26215 Ende woude rumen des conincs hof.</l>
<l>"Ontbeit en lettel," sprac die coninc,</l>
<l>"Laet mi spreken minen camerlinc."</l>
<l>Die joncfrouwe ontbeidde; ende daer nare</l>
<l>Alse die coninc was gesceden van hare</l>
<l>26220 Si begonste peysen weder ende vort</l>
<l>Om dat si van den coninc hadde gehort,</l>
<l>Dat die coninc een verradere ware</l>
<l>Ende ongetrouwe; ende viel in vare</l>
<l>Van hem ende van sinen lieden,</l>
<l>26225 Datmen hare iet mochte mesbieden.</l>
<l>Si hadde liever, wart si verraden,</l>
<l>Dat si hare pine daden</l>
<l>Ende smerte an haren lichame</l>
<l>Danmen hare letteren name</l>
<l>26230 Ende men die letteren soude sien;</l>
<l>Bedi si peisde wel van dien,</l>
<l>Dattie letteren mochten hebben inne</l>
<l>Van hare vrouwen der coninginnen</l>
<l>Alre meeste verhoelnhede;</l>
<l>26235 Ende si peisde wel mede,</l>
<l>Gevielt dat se die coninc dade vaen,</l>
<l>Hi soude hare nemen die letteren saen:</l>
<l>Dus mochte die raet ondect wesen</l>
<l>Alse die letteren waren gelesen.</l>
<l>26240 Doe ginc si daer si den naen vant,</l>
<l>Ende gaf hem die letteren te hant,</l>
<l>Ende seide: "Die coninc heeft mi</l>
<l>Hier doen letten, ic ne weet waerbi:</l>
<l>Alsic sciet van mire vrouwen</l>
<l>26245 Beval si mi bi mire trouwen,</l>
<l>Dat ic dese letteren soude houden</l>
<l>Ende icse nymanne liete ontfouden</l>
<l>Sonder den ghenen daer si toe gaen.</l>
<l>Ende ochtu sies datmen mi wille vaen</l>
<l>26250 Ochte letteren soeken over mi,</l>
<l>Nem die letteren, dat bevelic di,</l>
<l>Ende laetse int water neder vallen.</l>
<l>Si sijn mi liever verloren met allen</l>
<l>Dan men wiste in dese stede</l>
<l>26255 Mire vrouwen verhoelnhede."</l>
<l>Die naen antwerde hare: "Ic sal,</l>
<l>Sie ics noet, u bevelen doen al."</l>
<l>Dus droghen van desen over een</l>
<l>Die joncfrouwe ende die naen onder hen tween.</l>
<l>26260 Mettien die coninc raet sochte</l>
<l>Wat hi daermede best doen mochte;</l>
<l>"Want ic weet wel," seide hi,</l>
<l>Datse hier hebben gesint te mi</l>
<l>Die .ij. gebrodere, Behort ende Lyoen,</l>
<l>26265 Om te ondervindene mijn doen</l>
<l>Ende mine macht te desen stonden;</l>
<l>Ende si heeft mi nu vonden</l>
<l>In sulken poente, dat saeghdi,</l>
<l>Dat ic hier niet en hebbe bi mi</l>
<l>26270 Die heleght vanden lieden, die vor desen</l>
<l>Altoes met mi hebben gewesen.</l>
<l>Hier bi sal si secgen te hant</l>
<l>Alsi wedercomt in hare lant,</l>
<l>Dat ic hens niet en soude moghen ontbiden,</l>
<l>26275 Wouden si op mi comen striden.</l>
<l>Ende alsi horen dese nymaren</l>
<l>Soe sulen si comen gevaren</l>
<l>Op ons met groter here cracht,</l>
<l>Ende bringen des conincs Arturs macht,</l>
<l>26280 Soe datse sal moten duchten dan</l>
<l>Van al den lande die machtechste man:</l>
<l>Niet allene hen ende hare maisniede,</l>
<l>Maer des conincs Arturs liede.</l>
<l>Hier af willic volghen uwen raet,</l>
<l>26285 Opdat hi getrouwe si ende niet quaet."</l>
<l>Doe antwerde die drossate daertoe:</l>
<l>"Ic secgu wat menre best toe doe,</l>
<l>Ic wane wel dat dese jonfrouwe</l>
<l>Eneghe letteren brinct op trouwe,</l>
<l>26290 Daerse die gebrodere mede sinden,</l>
<l>Om dat sise sal ghehinden</l>
<l>Eneghen vanden baroenen nu;</l>
<l>Ende waerbi mi dat dinct secgic u,</l>
<l>Want gi sult sien al te hant</l>
<l>26295 Alse die gebrodere comen int lant,</l>
<l>Dat die ghene, sijt seker des,</l>
<l>Dar si toe ghesint es</l>
<l>Sal ten lieden van den lande gaen,</l>
<l>Ende soe vermanen ende bidden saen,</l>
<l>26300 Dat si selen, na mire wetentheden,</l>
<l>Ten broderen gaen ende van u sceden.</l>
<l>Hier bi radic dat gi ondervraeght</l>
<l>Ochte die joncfrouwe letteren draeght.</l>
<l>Ende ochte sise heeft, doet dien man</l>
<l>26305 Vaen, daer sise brinct an,</l>
<l>Ende die joncfrouwe alsoe,</l>
<l>Ende al hare geselscap toe.</l>
<l>Ende legtse gevanghen daer,</l>
<l>Datter meer af ne hore niemaer</l>
<l>26310 Dise sinde te derre stede;</l>
<l>Ende ic secgu over waerhede,</l>
<l>Dat mi dit dinct die beste raet</l>
<l>Die u hier toe te doene staet.</l>
<l>Ghi sijt mijn maegh, ic ben sculdech u</l>
<l>26315 Ten besten te radene dat ic weet nu."</l>
<l>Die coninc sprac hem dus weder an:</l>
<l>"Nu gaet ter joncfrouwen dan,</l>
<l>Ende doet soe, dat si u geeft</l>
<l>Die letteren, die si bracht heeft."</l>
<l>26320 Hi ginc daer hi die joncfrouwe vant,</l>
<l>Ende seide: "Gi sijt comen in dit lant</l>
<l>Alse bode, ende ons es oncont</l>
<l>Wat boetscepen gi brinct nu ter stont,</l>
<l>Ende wat gi hier soect; ende bedien</l>
<l>26325 Willewi u letteren sien,</l>
<l>Ende wi bidden u vriendelike</l>
<l>Datgise ons geeft godertierlike</l>
<l>Datmense met crachte u niet geven en doe."</l>
<l>"Ic en hebbe gene letteren," sprac si doe;</l>
<l>26330 "Ende al haddic letteren, es dan</l>
<l>Die coninc Claudas soe hovesche man</l>
<l>Dat hi woude datmense mi name</l>
<l>Mijns ondancs, dat ware scame."</l>
<l>Hi seide: Gi moetse geven mi,</l>
<l>26335 Wedert u wille ocht onwille si;</l>
<l>Ende doedijs niet godertierlike,</l>
<l>Ic sal i doen wel haestelike</l>
<l>Besoeken ende die met u sijn al,</l>
<l>Dat ic die letteren ues ondancs sien sal."</l>
<l>26340 Si seide: "Here, gi hebbets wel macht,</l>
<l>Dat gi mi hier mogt doen cracht</l>
<l>Den tijt dat ic ben in u hof;</l>
<l>Maer werdic verloest hier of,</l>
<l>Ende doedi op mi eneghe sake,</l>
<l>26345 Ic waens wel gecrigen wrake,</l>
<l>Behout God mijn geslachte</l>
<l>In hare doeght, in hare machte.</l>
<l>Ende al benic in een vremt lant</l>
<l>Dus eenlike ende onbekant,</l>
<l>26350 Nochtan benic, sijt seker das,</l>
<l>Alse edel alse die coninc Claudas,</l>
<l>U here, daer gi mede sijt."</l>
<l>Die drossate seide tier tijt:</l>
<l>"Dit ne sal u niet helpen moghen,</l>
<l>26355 Gi moet mi u letteren toghen."</l>
<l><edition n="177"/>Sine hadde gene, seide si.</l>
<l>Hi dede .ij. seriante comen daer bi,</l>
<l>Die die joncfrouwe ondersochten,</l>
<l>Daer si niet an vinden en mochten.</l>
<l>26360 Doe beval hare cnape den naen</l>
<l>Dat hi die letteren en wech worpe saen.</l>
<l>Hi warpse int water mettien.</l>
<l>Alse die drossate dat hadde gesien</l>
<l>Hi liep al te hant daer toe:</l>
<l>26365 Die letteren waren gesonken doe.</l>
<l>Die drossate ginc ten coninc saen</l>
<l>Ende dede hem die dinc verstaen.</l>
<l>Die coninc beval alsoe houde</l>
<l>Datmense alle vaen soude</l>
<l>26370 Ende in enen tor lecgen daer,</l>
<l>Tote dat men weten mochte al claer</l>
<l>Wat die letteren meinen mochten,</l>
<l>Ende te wien dat sise brochten.</l>
<l>Dus was gevaen die joncfrouwe,</l>
<l>26375 Dies si hadde groten rouwe.</l>
<l>Die coninc Claudas, die in sinen moet</l>
<l>Begherde te wetene hoe dat stoet</l>
<l>Met Arture ende met Lancelote doe</l>
<l>Ende metten gebroderen daer toe,</l>
<l>26380 Hoe si hen hilden, ende in wat manieren,</l>
<l>Hi sinde .ij. boden sciren,</l>
<l>Ende deedse in Groten Bertangen varen</l>
<l>Om daer af te wetene nymaren.</l>
<l>Die boden hadden int overliden</l>
<l>26385 Vanden wintre grote pine tien tiden,</l>
<l>Want int herte vanden wintre was.</l>
<l>Si hadden aventure das,</l>
<l>Dat si opten kersdach quamen</l>
<l>Daer si den coninc Arture vernamen</l>
<l>26390 Te Carduel in dat lant van Gales,</l>
<l>Daer Artur, sijt seker des,</l>
<l>Hilt soe groet ende eerlijc hof,</l>
<l>Dat hen allen wonderde daer of;</l>
<l>Want die coninc gaf soe mildelike</l>
<l>26395 Den baroenen van sinen rike,</l>
<l>Dat elkerlijc hadde van hen lieden</l>
<l>Vanden sinen alsi scieden.</l>
<l>Ende alse dat hof gesceden was</l>
<l>Vraegden die boden den cnapen das,</l>
<l>26400 Ochtemen noit hadde gesien</l>
<l>Den coninc soe groet hof vor dien,</l>
<l>Omdat hi soe grote gichten gaf.</l>
<l>Hem antwerde een knape daer af:</l>
<l>Mijn here ne hielt heden niet den dach</l>
<l>26405 Soe groet hof alsi te houdene plach;</l>
<l>Want hi ende alle die van hier binnen</l>
<l>Sijn drove in haren sinnen</l>
<l>Om Lancelote nu ten stonden,</l>
<l>Ende om die van der tafelronden,</l>
<l>26410 Die in ene queste sijn gevaren:</l>
<l>Ende men hort van hen gene nymaren</l>
<l>Hier binnen, noch cleine noch groet,</l>
<l>Niet meer dan ochte si waren doet.</l>
<l>Maer hadden si hier binnen gewesen</l>
<l>26415 Alsi hebben geweest vor desen,</l>
<l>Mijn here soude hebben gehouden</l>
<l>Soe groet hof, dat niet ne souden</l>
<l>Andre coninge daer op dorren sien."</l>
<l>Die cnapen hadden groet wonder van dien;</l>
<l>26420 Want si noit den coninc Claudas ne saghen</l>
<l>Soe groet hof houden in haren daghen,</l>
<l>Noch doen alsoe grote melthede</l>
<l>Alse die coninc Artur daer dede,</l>
<l>Soe dat si hen doe berieden</l>
<l>26425 Wat si doen souden, onder hen lieden.</l>
<l>Die een seide ten anderen saen:</l>
<l>"Ic ne weet wat gi wilt bestaen,</l>
<l>Maer ic ne wille van hier henen niet</l>
<l>Sceden, watter mi af gesciet;</l>
<l>26430 Want ic hier binnen sie oppenbaerlike</l>
<l>Al die proueche van ertrike,</l>
<l>Ende van den ridderscape mede</l>
<l>Alle dueght ende hoveschede;</l>
<l>Ende die daer meltheit scone wille sien</l>
<l>26435 Sie den coninc Arture over dien,</l>
<l>Want hi es soe melde ende soe wert daer an,</l>
<l>Dat in die werelt en es soe quaet man</l>
<l>Noch soe gescoffirt, des ic seker bem,</l>
<l>Moeste hi wandelen omtrint hem,</l>
<l>26440 Hine moeste beteren bi dien.</l>
<l>Ende om dat ic an hem hebbe gesien</l>
<l>Soe grote meltheit ic sal</l>
<l>Mi bi hem houden min leven al.</l>
<l>Gi moght varen alst u wille es."</l>
<l>26445 Doe voer dander te Gaunes.</l>
<l>Alse hi te Gaunes was comen,</l>
<l>Ende die coninc hadde vernomen,</l>
<l>Vraeghdi hem om nymaren.</l>
<l>Dander seide sonder sparen:</l>
<l>26450 "Die coninc Artur es al gesont,</l>
<l>Ende die meltste die leeft nu ter stont,</l>
<l>Ende die beste man die ic weet altoe."</l>
<l>Hi seide hem van den hove doe,</l>
<l>Dat hi den coninc houden sach</l>
<l>26455 Te Carduel opten kerstdach.</l>
<l>Hi vragede om Lancelote daer naer.</l>
<l>Hi sprac dat mer niet af ne wiste daer,</l>
<l>Want hi was in ene queste gevaren,</l>
<l>Ende sine neven met hem waren</l>
<l>26460 Ende andre ridders mede tier stonde,</l>
<l>Die waren van der tafelronde,</l>
<l>Daer si alle soe sijn verloren</l>
<l>Datmenre af niet mach ghehoren."</l>
<l>Doe vraeghde die coninc Claudas</l>
<l>26465 Waer sijn geselle bleven was.</l>
<l>Hi seide: "Hi bleef in Arturs hof;</l>
<l>Want alsi wart geware daer of,</l>
<l>Dat die coninc Artur was soe milde,</l>
<l>Hi seide dat hi daer bliven wilde,</l>
<l>26470 Ende bleef daer, dat hi niet en quam."</l>
<l>Doe wart die coninc Claudas gram,</l>
<l>Want hi opghedouden was van kinde</l>
<l>In sijn hof, ende hine minde.</l>
<l>Dus bleef die knape in Arturs hof doe,</l>
<l>26475 Ende hi diende daer binnen doe soe,</l>
<l>Dat hi quam metter coninginnen</l>
<l>Ende diende hare daer inne.</l>
<l>Si vrachde hem daer nare</l>
<l>Op enen tijt wanen hi ware.</l>
<l>26480 Hi seide dat hi van Gaule was.</l>
<l>Daer na vraeghde si hem das,</l>
<l>Wine daer brachte. Doe seide hi:</l>
<l>"Ne woudijs niet belghen op mi,</l>
<l>Ic sout u secgen." Si antworde:</l>
<l>26485 Neen si niet, wat si horde.</l>
<l>Doe seidi hare al die dinc,</l>
<l>Hoene daer sinde Claudas die coninc,</l>
<l>Ende hoe hi daer binnen bleef te hant</l>
<l>Om die dueght die hire in vant,</l>
<l>26490 Ende hoe sijn geselle was</l>
<l>Weder gekert ten coninc Claudas;</l>
<l>Ende seide hare daer na saen</l>
<l>Dat hi die joncfrouwe dede vaen,</l>
<l>Die te Gaunes quam, ende bracht dare</l>
<l>26495 .j. sciltknecht ende .i. naen met hare.</l>
<l>Die coninginne peysde daer bi</l>
<l>Om hare nichten, die si</l>
<l>Gesint hadde ter vrouwen van Lac,</l>
<l>Die si sint ne sach noch ne sprac.</l>
<l>26500 Hi seide hare sulke gelike das,</l>
<l>Dat si wel wiste dat haer nichte was.</l>
<l>Die coninginne seide: "Waenstu</l>
<l>Dat hise gevaen houdt al nu?"</l>
<l>"Ja hi, vrouwe, dat wetic wel;</l>
<l>26505 Hi es soe overmodech ende soe fel."</l>
<l><edition n="178"/>Die vrouwe maecte ene lettere doe,</l>
<l>Die gafse hem, ende seide doe:</l>
<l>"Vare ten coninc Claudas, ende sech hem</l>
<l>Dat icken grote alsic ben</l>
<l>26510 Sculdech te grotene, ende sech hem mede</l>
<l>Dat ic noit hem ne mesdede,</l>
<l>Ende dat hi heeft, sonder waen,</l>
<l>Scande ende lelijcheit gedaen.</l>
<l>Ghef hem dese lettere ende sech toe,</l>
<l>26515 Es dat sake hi alsoe doe</l>
<l>Alse die letteren houden, het genoeght mi;</l>
<l>Ende doet hijs niet, sie seker dat hi</l>
<l>En gene dinc en dade noit ere,</l>
<l>Die hem berou alsoe sere."</l>
<l>26520 Die cnape dede dat hem bevolen was,</l>
<l>Ende voer ten coninc Claudas,</l>
<l>Dien hi te Gaunes vant,</l>
<l>Ende gaf hem die letteren te hant,</l>
<l>Ende seide ten coninc: "Met sinne</l>
<l>26525 U groet mine vrouwe die coninginne,</l>
<l>Arturs wijf, bi mi nu,</l>
<l>Alse si sculdech es te grotene u.</l>
<l>Ende ontbiet dat gi niet en laet des,</l>
<l>Gine doet dat in die lettere es.</l>
<l>26530 Ne doedijs niet, het sal u mere</l>
<l>Rouwen dan dinc dede noit ere."</l>
<l>Alse Claudas dat ontbieden horde</l>
<l>Hine gaf en ghene antworde</l>
<l>Van onwerden, ende hi dede</l>
<l>26535 Die letteren lesen ter selver stede.</l>
<l>Doe seide die de letteren las:</l>
<l>"U ontbeit, here coninc Claudas,</l>
<l>Die coninginne dat ghi wedergeft saen</l>
<l>Hare joncfrouwe, die ghi hout gevaen,</l>
<l>26540 Op minne ende op hueschede;</l>
<l>Ende si ontbiet u mede,</l>
<l>Ne doedijs niet, u sal van dien</l>
<l>Soe vele ende soe sere messcien,</l>
<l>Dat u beter ware te voren</l>
<l>26545 Dat gi noit ne ware geboren;</l>
<l>Ende gi sulter omme, dats noch mere,</l>
<l>Verliesen beide lant ende ere,</l>
<l>Ende int inde die doet ontfaen."</l>
<l>Alse die coninc hadde verstaen</l>
<l>26550 Dat dreyghen vander coninginnen</l>
<l>Hi warts al drove in sinen sinne,</l>
<l>Ende seide dese wort doe,</l>
<l>Daert alle die liede horden toe:</l>
<l>"Nu siewi allegader gevaen."</l>
<l>26555 Hi warp die letteren onder voete saen</l>
<l>Alse hise gescoert hadde, ende seide</l>
<l>Toten cnape sonder beide:</l>
<l>"Tarquijn, gereyde di ende vare</l>
<l>Te dire vrouwen, ende sech hare:</l>
<l>26560 Die joncfrouwe, wat soes gesciet,</l>
<l>Si en mach hare werden niet</l>
<l>Om macht die sire toe doe;</l>
<l>Maer ic salse houden emmertoe</l>
<l>Gevaen. Ende daertoe noch mere:</l>
<l>26565 Ic sal hare doen onere</l>
<l>Dore haren wille, ende daertoe mede</l>
<l>Beide scande ende felhede,</l>
<l>Meer dan ic soude, sonder waen,</l>
<l>Hier te voren hebben gedaen.</l>
<l>26570 Ic ne ontsiese niet noch ne minne;</l>
<l>Si es die ongetrouste coninginne</l>
<l>Die ic weet; ic haetse daer bi.</l>
<l>Ende sech hare vort, des biddic di,</l>
<l>Dat icse nier eens spore werdech prise</l>
<l>26575 Noch baren leckere in ghere wise;</l>
<l>Ende waer enech man soe coene</l>
<l>Dat hijt dorste bestaen te doene,</l>
<l>Men ware bat sculdech hare lijf</l>
<l>Te bernen dan enech wijf;</l>
<l>26580 Want si doet enen licgen bi hare,</l>
<l>Daer ic wel af weet al clare,</l>
<l>Dien men sulken lof ende prijs geeft,</l>
<l>Dat hi niet enen voet lants en heeft."</l>
<l>Die cnape sciet van hem metter vart,</l>
<l>26585 Ende voer ter coninginnen wart.</l>
<l>Hi quam op enen sondach,</l>
<l>Die .viij. daghe vore sinxenen lach,</l>
<l>Te Kamaloet, ende hi vant saen</l>
<l>Die coninginne, die op was gestaen.</l>
<l>26590 Ende alsi Tarquine vernam</l>
<l>Si was sere blide dat hi quam;</l>
<l>Ende hi seide hare alsoe houde</l>
<l>Dat hise heimelike spreken woude.</l>
<l>Si leidene in hare camere daer naer,</l>
<l>26595 Ende dedene vor hare sitten daer.</l>
<l>Hi telde hare al bloet</l>
<l>Wat hare die coninc Claudas ontboet.</l>
<l>Alse die coninginne hadde gehort</l>
<l>Die boetscap ende die dorpere wort,</l>
<l>26600 Si werde niet met droeffeiden bevaen,</l>
<l>Ende dede den cnape ute gaen.</l>
<l>Alsi daer binnen was allene</l>
<l>Si viel in enen groten wene,</l>
<l>Ende si seide: "Ay lieve vrient Lanceloet,</l>
<l>26605 Ne hieldi u niet over doet,</l>
<l>Ende waende hi dat gi levende wert,</l>
<l>Die dese wort sprac tonsweert,</l>
<l>Hine ware niet soe cone</l>
<l>Dat hi dit bestoede te done.</l>
<l>26610 Omdat hi waent dat ghi doet sijt</l>
<l>Ne ducht hi niemanne nu ter tijt;</l>
<l>Maeric ic hope sere,</l>
<l>Dat bider hulpen van onsen here</l>
<l>U sulen sien in corter stont</l>
<l>26615 Die van desen hove al ghesont,</l>
<l>Ende ander liede, sonder waen.</l>
<l>Alsi menechwerven hebben gedaen;</l>
<l>Ende die worde die seide Claudas,</l>
<l>Hi mach hem wel bewanen das,</l>
<l>26620 Dat hi die wort becopen sal</l>
<l>Eer dit jaer sal liden al.</l>
<l>Lieve vrient, ne begherdic nu</l>
<l>Om ander dinc die comste van u,</l>
<l>Dan om af te doene mine onnere,</l>
<l>26625 Soe soudicse begheren sere."</l>
<l>Hare verlanghde sere doe</l>
<l>Om sinxendach emmertoe,</l>
<l>Omdat Lanceloet dan soude comen</l>
<l>Te hove, dat hadsi vernomen.</l>
<l>26630 Nu salic dit lecgen neder</l>
<l>Ende van Lancelote spreken weder</l>
<l>Alsoe alse hi sciet van Sarras,</l>
<l>Daer vor af gesproken was.</l>
<l>Daventure seeght alse Sarras</l>
<l>26635 Van Lancelote gesceden was</l>
<l>Om te varne te hove ward,</l>
<l>Dat Lanceloet quam te Belyas ter vart,</l>
<l>Dien hi af hadde gesteken dare,</l>
<l>Om te wetene ocht hi doet ware.</l>
<l>26640 Alse hire quam was Belyas</l>
<l>Op gericht alsoe gewont alse hi was,</l>
<l>Ende sat wel na ochte hi ware doet.</l>
<l>Mettien horde luden Lanceloet</l>
<l>In den casteel hoghelike.</l>
<l>26645 Hi sach ten mure wart haestelike,</l>
<l>Ende hi sach vrouwen ende joncfrouwen,</l>
<l>Die derward quamen hem scouwen.</l>
<l>Hem wonderde wat dat ware.</l>
<l>Die naen quam te hem daer nare,</l>
<l>26650 Die jegen Sarrase sprac ere,</l>
<l>Ende seide tot hem: "Here,</l>
<l>U es wel gesciet, secgic u,</l>
<l>Ende bat dan gi selve waent nu.</l>
<l>Doedi minen raet, ghi sult en wech gaen</l>
<l>26655 Dien tijt dat ghire toe mocht verstaen."</l>
<l><edition n="179"/>Binnen dat hi sprac dese tale</l>
<l>Quam een ridder gewapent wale</l>
<l>An der selver gheliken dat was</l>
<l>Te voren gewapent Belyas.</l>
<l>26660 Hi sprac tote Lancelote alsoe houde</l>
<l>Dat hi hem van hem hoeden soude:</l>
<l>Hi ontseide hem vrede, ende ter vart</l>
<l>Liet hi lopen te Lancelote wart,</l>
<l>Ende gheraecte Lancelote soe,</l>
<l>26665 Dat hine stac dor die scoudere doe,</l>
<l>Ende gaf hem soe groet ene wonde,</l>
<l>Dat hi nicken moeste tier stonde</l>
<l>Opt gereide van sinen perde;</l>
<l>Maer hine viel niet ter eerde.</l>
<l>26670 Lanceloet, die wel gevoelde das,</l>
<l>Dat hi sere gewont was,</l>
<l>Ende el niet ne hadde dan sijn swert,</l>
<l>Hi rechte hem ten anderen wert.</l>
<l>Si d[ecten hen] metten scilden saen,</l>
<l>26675 Ende g[ingen] grote slage slaen,</l>
<l>Soe dat Lanceloet enen slach ommedroech,</l>
<l>Ende den riddere soe sere sloech,</l>
<l>Dat hi hem dorsloech, sonder saghe,</l>
<l>Helm ende cofye metten slaghe,</l>
<l>26680 Ende hem int vleesch soe ginc dat swart,</l>
<l>Dat hem dbloet sere liep nederwart.</l>
<l>Ende Lanceloet waende wel alsoe saen</l>
<l>Den riddere ter erden slaen</l>
<l>Met dat hine sloech soe onsachte;</l>
<l>26685 Maer dander was van sulker machte,</l>
<l>Ende soe vroem, dat hi maecte ghebaer</l>
<l>Ochte hem die slach niet ne derde een haer,</l>
<l>Ende liep Lancelote op soe besonder,</l>
<l>Dats Lancelote hadde groet wonder,</l>
<l>26690 Alse die niet ne waende hebben vonden</l>
<l>Sulke cracht ane hem tien stonden.</l>
<l>Si ondersloghen hen heerde</l>
<l>Elkerlijc met sinen sueerde.</l>
<l>Si sloghen te stucken op ende neder</l>
<l>26695 Scilde, halsberghe, wech ende weder.</l>
<l>Si vochten soe lange ende soe sere,</l>
<l>Dat die ridder ne mochte niet mere.</l>
<l>Hi hadde soe vele cleinre wonden</l>
<l>Ende grotere tier stonden,</l>
<l>26700 Datten gheen man ne hadde gesien,</l>
<l>Hem ne hadde ontfarmt van dien.</l>
<l>Hi bloede soe sere tier uren,</l>
<l>Dat wonder was hoe hi mochte duren.</l>
<l>Alsi hem onder sach soe sere,</l>
<l>26705 Dat hi ne mochte gedoghen niet mere,</l>
<l>Sette hi hem ter vloecht ter vart,</l>
<l>Ende vloe ten castele wart.</l>
<l>Lanceloet, die erre was ende heet,</l>
<l>Reet na ende volghdem gereet,</l>
<l>26710 Soe dat die ghene inden casteel vloe,</l>
<l>Alse die seker waende wesen doe,</l>
<l>Dat Lanceloet niet soe coene en ware</l>
<l>Dat hi hem in den casteel volghde nare;</l>
<l>Maer hi was alse die niet en ontsach.</l>
<l>26715 Hi quam na. Alse dat dander sach</l>
<l>Wert bi sere ververt van desen,</l>
<l>Dat hi wel doet waende wesen.</l>
<l>Die vanden castele worden van dien</l>
<l>Tonghemake alse sijt hadden gesien;</l>
<l>26720 Want si hadden vrese groet</l>
<l>Datten Lanceloet soude slaen te doet.</l>
<l>Men begonste thant aldaer</l>
<l>Maken herde groet mesbaer.</l>
<l>Hi vloe soe verre, dat hi vernam</l>
<l>26725 Dat hi ten meesten torre quam,</l>
<l>Ende hi vant die porte ontdaen,</l>
<l>Ende hi reet daer binnen saen.</l>
<l>Daer waren opten graet doe</l>
<l>Wel tote .xx. ridders toe,</l>
<l>26730 Wel gewapent, die neder wouden gaen</l>
<l>Ende den riddere te staden staen.</l>
<l>Si lietene liden aldaer,</l>
<l>Ende daer Lanceloet volghde naer,</l>
<l>Ende die trappen op woude riden,</l>
<l>26735 Si doetden sijn part tien tiden,</l>
<l>Soe dat hi viel ter ere siden wert</l>
<l>Ende ter andere sijn pert.</l>
<l>Hi stont weder op tier ure,</l>
<l>Alse die hem noit om aventure</l>
<l>26740 Ne te mayerde, die hem gevel;</l>
<l>Ende sijn groet herte vermaendene wel</l>
<l>Te wrekene sine scande saen,</l>
<l>Die hem aldaer was gedaen.</l>
<l>Hi verhief te hant sijn suart,</l>
<l>26745 Ende begonste metter vart</l>
<l>Also stoutelike alsi tier stonde</l>
<l>Slach ne hadde ghehadt noch wonde.</l>
<l>Ende den irsten dien hi gerochte</l>
<l>Sloech hi metten swerde soe onsochte,</l>
<l>26750 Dat hem in die herschenen sanc ter vart,</l>
<l>Ende vanden grate rolde neder wart.</l>
<l>Hi liep den anderen op tien tiden,</l>
<l>Ende sloech vaste in beiden siden.</l>
<l>Dandere setten hen ter werre</l>
<l>26755 Ende vochten met groten gherre.</l>
<l>Si sloghen op hem ende staken</l>
<l>Soe dat si den scilt deden craken</l>
<l>Ende den helm dorslogen toe.</l>
<l>Ende loedene met slagen soe,</l>
<l>26760 Op hem slaende wech ende weder,</l>
<l>Dat hi vanden trappen viel neder.</l>
<l>Hi stont op ende woude saen</l>
<l>Haers ondancs in die zale gaen;</l>
<l>Maer hi gevoeldem vermoyt soe sere,</l>
<l>26765 Dat hi te done hadde vele mere</l>
<l>Dat hi sire rasten plaghe:</l>
<l>Hi hadde ontfaen soe vele slaghe,</l>
<l>Maer hine toghets en ghene ghelike.</l>
<l>Hi gereide hem dapperlike</l>
<l>26770 Die trappen op werd te gane.</l>
<l>Ende alse hi was in desen bestane</l>
<l>Quam een ridder an hem gevallen,</l>
<l>Die de meeste was van hen allen,</l>
<l>Diene doe van achter bestont,</l>
<l>26775 Ende metten armen bevinc tier stont,</l>
<l>Ende met crachte droech tenen putte ward,</l>
<l>Daer hine in waende werpen ter vart;</l>
<l>Maer eer hine droech iet verre</l>
<l>Soe ontwranc hem Lanceloet soe verre,</l>
<l>26780 Dattie riddere viel op sijn knien;</l>
<l>Ende alsi hem op richten woude met [tien]</l>
<l>Gaf hem Lanceloet .i. slach te handen</l>
<l>Dat hine cloef toten tanden.</l>
<l>Lanceloet liep ten andren toe,</l>
<l>26785 Die opten graet waren doe,</l>
<l>Alse die al verwoede dor das,</l>
<l>Dat hem die opganc verseght was.</l>
<l>Alsene die ghene comen saghen,</l>
<l>Die hadden gheproeft van sinen sla[ghen],</l>
<l>26790 Ende dine doe niet ne machten</l>
<l>Onder doen met haren crachten,</l>
<l>Ende van hem soe waren ververt,</l>
<l>Dat si niet ne dorsten ontbeiden sijn swert,</l>
<l>Alse die wisten, dien hi gerochte,</l>
<l>26795 Dat hi niet langer leven ne mochte,</l>
<l>Si vlouwen alle tien tiden</l>
<l>Ter ere ende ter andre siden.</l>
<l>Doe ginc hi in die zale te hant,</l>
<l>Daer hi en genen weder af ne vant,</l>
<l>26800 Ende dorsochte die cameren alle,</l>
<l>Alse die waende vinden bi gevalle</l>
<l>Den ghenen daer hi jegen vacht daer;</l>
<l>Ende hi ginc soe verre daer naer,</l>
<l>Dat hi in enen bogard quam,</l>
<l>26805 Daer hi doe .iiij. seriante vernam,</l>
<l><edition n="180"/>Wel geapent utermaten,</l>
<l>Die bi enen pawelgoen saten;</l>
<l>Ende in midden onder hen was geset</l>
<l>Mijns heren Waleweins broder Mordret,</l>
<l>26810 In starken boyen ende in swaren,</l>
<l>Ende in vingherline die dobbel waren.</l>
<l>Alse Lanceloet werde geware das,</l>
<l>Hi sach wel dat Mordreit ghevaen was.</l>
<l>Hi riep hen dat si waren doet,</l>
<l>26815 Ende si vielen in vresen groet</l>
<l>Alsine comen saghen te hen ward.</l>
<l>Si setten hen ter vloecht metter vart,</l>
<l>Ende Lanceloet, die hem niet sette</l>
<l>Hen te volgene, quam te Mordrette.</l>
<l>26820 Hi loestene ende maecte hem vroet das,</l>
<l>Dat hi Lanceloet van Lac was.</l>
<l>Dies was Mordreit herde blide,</l>
<l>Ende danckes hem sere tien tide.</l>
<l>Hi vrachde hem oec metter vart</l>
<l>26825 Bi wat aventuren hi quam dar wart.</l>
<l>Lanceloet ondecte hem na sine macht</l>
<l>Hoe hi ten verbodenen berghe vacht,</l>
<l>Ende hoe hi hem sette van dane</l>
<l>Int vresselijc foreest te gane,</l>
<l>26830 Ende hoe hi van daer, in warre dinc,</l>
<l>Ter fonteynen van .ij. sycamoren ginc.</l>
<l>Binnen dien datsi in die tale waren</l>
<l>Quam daer ene joncfrouwe gevaren,</l>
<l>Die herde scone was van live.</l>
<l>26835 Si geleec wel enen edelen wive;</l>
<l>Ende daer si Lancelote sach</l>
<l>Viel si hem te voeten ende seide: "Ay wach,</l>
<l>Doet mi ghenade, live here,</l>
<l>Ende den casteel, dies biddic sere.</l>
<l>26840 Ende die hier sijn, doet hen ghenaden,</l>
<l>Ende ne doet mi niet meer scaden</l>
<l>Dan ghi hebt ghedaen tot nu.</l>
<l>Het es dus sculdech te ghenoeghene u,</l>
<l>Want ghi hebt mi grote scade gedaen;</l>
<l>26845 Ghi hebt minen broder doet, sonder waen,</l>
<l>Ende enen anderen soe sere gewont,</l>
<l>Dat hi niet ontgaen ne mach ter stont,</l>
<l>Ende minen vader in dander side,</l>
<l>Dats mi grote scade nu ten tide.</l>
<l>26850 Hier bi doedi sonde, here,</l>
<l>Mesdoedi jegen mi mere."</l>
<l>Tierst dat Lanceloet sach dat</l>
<l>Si weende ende ghenade bat</l>
<l>Ende hem te voeten viel alsoe,</l>
<l>26855 Hem ontfarmes sere doe.</l>
<l>Hi hiefse op al sonder beide</l>
<l>Vanden eerden, ende seide:</l>
<l>"Soete joncfrouwe, hebbic u gedaen</l>
<l>Alsoe grote scade alse ghi doet verstaen,</l>
<l>26860 Dat rouwet mi sere, dat secgic u.</l>
<l>Ic bidde dat ghijt mi vergeeft nu</l>
<l>Op die vorwarde, dat ic vort an</l>
<l>Mesdoen ne sal en ghenen man</l>
<l>Die te ure pertien sal horen,</l>
<l>26865 Opdat icken kinne te voren."</l>
<l>"Wel groten danc, here," seide si,</l>
<l>"Ende ic vergeeft u al hier bi."</l>
<l>Doe seide Lanceloet: "Ic bidde u,</l>
<l>Dat gi mi den riddere toent nu</l>
<l>26870 Dien ic volgede hier binnen,</l>
<l>Want ic soudene gherne kinnen,</l>
<l>Ochte ten minsten ontwapent sien."</l>
<l>"Hi es gewont," seide si nadien,</l>
<l>"Dat hi vor u niet comen ne mochte.</l>
<l>26875 Ghi hebtene mesmaect soe onsochte,</l>
<l>Hine sal binnen ere maent niet op staen."</l>
<l>Lanceloet bat dat si tot hem soude gaen</l>
<l>Ende secgen dat hine woude sien.</l>
<l>Die joncfrouwe ginc der ward mettien.</l>
<l>26880 Een knape quam tot hem alsoe houde,</l>
<l>Ende bat hem dat hi wech varen soude;</l>
<l>"Want hier sulen comen al gheheel</l>
<l>Alle die sijn in desen casteel,</l>
<l>Die u doet sulen slaen, moghen si, here.</l>
<l>26885 Si sijn op u ghehadt soe sere</l>
<l>Omdat ghi haren here sloecht doet</l>
<l>Ende sine .ij. sonen, doe sonder genoet</l>
<l>Hier waren, want mense kande</l>
<l>Over die beste ridders vanden lande."</l>
<l>26890 Mordreit seide te hant tot hem:</l>
<l>"Here, nadat ic verloest bem,</l>
<l>Help daertoe dat ic gewapent si,</l>
<l>Dat ic u moghe staen bi,</l>
<l>Want ghi dunkets mi hebben noet."</l>
<l>26895 "Ne hebt ghene vrese," sprac Lanceloet,</l>
<l>"U ne sal niet messcien nu</l>
<l>Alse langhe alsic ben bi u."</l>
<l>Doe vraeghde hi den cnape das,</l>
<l>Die de nymare brachte, wie hi was?</l>
<l>26900 Die knape antworde te hande:</l>
<l>"Here, ic ben van uwes vader lande,</l>
<l>Daer hi here af was ende coninc."</l>
<l>"Wat westu," sprac hi, "van dire dinc?"</l>
<l>Hi seide: "Here, ic weet wel dat ghi</l>
<l>26905 Mijn her Lanceloet sijt." Ende hi</l>
<l>Ne lyets noch ne wederseide;</l>
<l>Maer hi hiet dat hi hem sonder beide</l>
<l>Leidde daer die wapenen waren;</l>
<l>Ende hi deedt al sonder sparen,</l>
<l>26910 Want hi leiddene al te hant</l>
<l>Daer hi helme ende scilde vant</l>
<l>Ende wapene alsoe vele alse hi woude.</l>
<l>Mordreit wapende hem alsoe houde,</l>
<l>Ende hi seide tote Lancelote saen:</l>
<l>26915 "Weder willewi hier bliven ochte gaen?"</l>
<l>Die cnape seide: "Mijn raet es dat ghi</l>
<l>Hier binnen niet ne blieft, bedi</l>
<l>Ghi hebse soe mesmaect, dat ic u</l>
<l>Beiden rade dat ghi wech vaert nu."</l>
<l>26920 Lanceloet seide: "Haddewi peerde</l>
<l>Wi souden varen onser veerde."</l>
<l>Die cnape seide alsoe houde</l>
<l>Dat daer bi niet bliven ne soude;</l>
<l>"Maer ghi moet volghen mi."</l>
<l>26925 Si soudent gherne doen, seiden si.</l>
<l>Ende tierst dat si ut quamen</l>
<l>Alsoe ghewapent, si vernamen</l>
<l>Liede die dreven ghemeinlike</l>
<l>Den meesten rouwe van ertrike.</l>
<l>26930 Ende alsi Lancelote hadden gesien</l>
<l>Si vlouwen allegader mettien.</l>
<l>Hi quam neder int hof te hant,</l>
<l>Daer hi tot .xx. peerden vant,</l>
<l>Lanceloet namer .ij. na desen,</l>
<l>26935 Die hem best dochten wesen.</l>
<l>Hi nam deen sonder lette,</l>
<l>Ende dander gaf hi Mordrette.</l>
<l>Hi vraeghde den cnape also houde</l>
<l>Ochte hi met hem varen woude?</l>
<l>26940 Die cnape antwerde: ja hi.</l>
<l>Hi gaf hem een pert. Doe voren si</l>
<l>Dore die straten, tot dat si quamen</l>
<l>Ter porten, die si open vernamen.</l>
<l>Alse si uut waren vraeghde Lanceloet</l>
<l>26945 Den knape hoet daer binnen stoet,</l>
<l>Ende waeromme die ridders doe,</l>
<l>Die hi daer vant, die fonteyne hoedden soe?</l>
<l>Die knape seide: "Here, ic sal</l>
<l>U die waerheit hier af secgen al.</l>
<l>26950 Hets waer, dat die .ij. ridders, twaren,</l>
<l>Die ghi doet sloecht, ghebrodere waren.</l>
<l>Si waren, dies es leden .x. jaer,</l>
<l>Van groten ridderscape waert ende maer,</l>
<l>Ende bi dogheden menegherande</l>
<l>26955 Waren si bekent in vele lande.</l>
<l><edition n="181"/>Si quamen, alsic horde daer of,</l>
<l>Op enen sinxendach in Arturs hof,</l>
<l>Ende heeschden te sine tier stonde</l>
<l>Int gheselscap vander tavelronde.</l>
<l>26960 Die coninc ende die baroene</l>
<l>Ne kinden niet van haren doene</l>
<l>Ende wederseident. Si vraghden doe</l>
<l>Twi mense wederseide alsoe?</l>
<l>Die coninc seide: Omdat wi u</l>
<l>26965 Niet ne kinnen noch u ridderscap nu."</l>
<l>Die outste seide tier stont:</l>
<l>"Here, na dat u noch niet en es cont</l>
<l>Van onsen ridderscape , ghi</l>
<l>Sulter noch af horen, dat hopewi."</l>
<l>26970 Si waren erre ende drove das,</l>
<l>Ende quamen te haren vader Broadas.</l>
<l>Si seiden hem wat si vonden int hof.</l>
<l>Hi vraeghden wat si souden doen daer of.</l>
<l>Deen seide: "wi souden soe vele</l>
<l>26975 Ghedoen met wapenspele,</l>
<l>Dat ons kinden die van Arturs hove."</l>
<l>"Ic sal u dan secgen wat ics love,"</l>
<l>Sprac die vader, "ende minen raet.</l>
<l>Ghi sult hoeden di[e font]eyne, die staet</l>
<l>26980 Hier vore, in dire manyren</l>
<l>Vortmeer, sonder falgieren,</l>
<l>Dat ghi josteren sult jegen alle</l>
<l>Diere comen sulen bi gevalle.</l>
<l>Die ridders die hoeren te Arture</l>
<l>26985 Varen soeken aventure</l>
<l>Achter lande: alsi dit verstaen</l>
<l>Si sulen herwart comen saen.</l>
<l>Het ne sal niet moghen sijn, sidi nu</l>
<l>Also goet alsemen seeght van u,</l>
<l>26990 Sine selen van u beden</l>
<l>Dicke ghescoffirt sceden,</l>
<l>Ende met dat si vermoyt selen wesen</l>
<l>Ende ghi versch ende gherust tot desen."</l>
<l>Doe deden si te hant bi dien done</l>
<l>26995 Daer richten .ij. pawelgoene</l>
<l>Daer ghise vont in den pleyne,</l>
<l>Ende namen in hoedden die fonteyne,</l>
<l>Dat si jegen hen allen wouden</l>
<l>Josteren, diere comen souden;</l>
<l>27000 Soe dat noit sint riddere ne viel an,</l>
<l>Hine sciet ghescoffiert van dan:</l>
<l>Soe dat mijn her Walewein, alsict vernam,</l>
<l>Hem vierder van ridders daer quam,</l>
<l>Die waren vander tafelronden:</l>
<l>27005 Si josterden daer tier stonden,</l>
<l>Soe dat hi af stac den suerten Belyas,</l>
<l>Die van u afgesteken was;</l>
<l>Ende Bryadan, dien ghi soe versaghet,</l>
<l>Dien ghi inden casteel jaghet,</l>
<l>27010 Josteerde daer na jegen hem,</l>
<l>Ende staken af, dies ic seker bem.</l>
<l>Ende daerna jegen die .iij. gesellen</l>
<l>Josteerde hi, die alle vellen.</l>
<l>Dus stac hise af alle viere,</l>
<l>27015 Ende gaf hen hare perde weder sciere</l>
<l>Omdat si waren vander tafelronden.</l>
<l>Ende alse die lantsliede verstonden</l>
<l>Dat si sulke .iiij. ridders doe</l>
<l>Af hadden gesteken alsoe,</l>
<l>27020 Hieten sine te hant: Bryadas</l>
<l>Sonder meester, omdat hem dat gevallen was,</l>
<l>Omdat hi af stac Waleweine,</l>
<l>Die noit man af ne stac in pleine.</l>
<l>Dese name bleef hem emmertoe,</l>
<l>27025 Omdat nyman ne waende doe</l>
<l>Dat hi meester vinden mochte</l>
<l>Na datten daventure daer toe brochte</l>
<l>Dat hi Waleweine afstac soe;</l>
<l>Maer nu eest comen daer toe,</l>
<l>27030 Dat ghine hebt ondergedaen</l>
<l>Ende doet gheslaghen, sonder waen.</l>
<l>Oec eest scade herde groet</l>
<l>Dat si sijn soe haestelike doet."</l>
<l>Lanceloet seide: "Sijn si doet nu ter stont?"</l>
<l>27035 Die knape seide: "Si waren soe gewont,</l>
<l>Dat si storven al te handen</l>
<l>Alsi beetten onder der liede handen.</l>
<l>Noch hebdi hen ghedeert mere.</l>
<l>Gedinct u iet van ghenen here,</l>
<l>27040 Die u werpen woude in den putte? Dat was</l>
<l>Harre beider vader Broadas."</l>
<l>"Dat es mi leet," antwerde hi;</l>
<l>"Maer na dien dat aldus si,</l>
<l>Wi motent alsoe ghedoghen,</l>
<l>27045 Niet bedi dune heefs mi gheloeghen,</l>
<l>Ochte men dede mi, sonder waen,</l>
<l>Gister navont loghene verstaen,</l>
<l>Want mi waerlike geseght was</l>
<l>Dat Waleweine af stac Belyas."</l>
<l>27050 "Hine dede," sprac die cnape dan;</l>
<l>"Bryadas hadde Belyas wapene an</l>
<l>Alsine af stac. Bi desen sprac</l>
<l>Tvolc datten Belyas af stac."</l>
<l>Dus sprekende quamen si ghereden</l>
<l>27055 In dat foreest onder hen beden,</l>
<l>Daer si den riddere ontmoetten doe,</l>
<l>Die Lancelote sochte emmertoe.</l>
<l>Ende daer hi in die leitiere lach</l>
<l>Riep hi Lancelote daer hine sach:</l>
<l>27060 "Ay edel riddere, ic bidde u</l>
<l>Genaden, gheneest mi nu</l>
<l>Van den grooten rouwe daer ic in bem;"</l>
<l>Ende seide vort tot hem:</l>
<l>"Here, ne siet niet op die dorperhede,</l>
<l>27065 Die ic in mijn huys jegen u dede;</l>
<l>Ic ne kinde u niet." Ende hi leide</l>
<l>Sine hande te gadere sonder beide,</l>
<l>Ochte hi bade Gode onsen here.</l>
<l>Ende Lancelote ontfarmets sere,</l>
<l>27070 Ende vergaf hem dat hi hadde mesdaen.</l>
<l>Hi trac hem den schicht uten knie saen.</l>
<l>Dander seide: "God mote u loen gheven,</l>
<l>Ghi hebt mi weder ghegheven mijn leven,</l>
<l>Ende haddic ersatre nu,</l>
<l>27075 Ic ware genesen, secgic u;</l>
<l>Ic ben soe verlicht nu te tiden,</l>
<l>Ic sal cortelike moghen riden."</l>
<l>"Gheneesdi, dats mi lief sere.</l>
<l>Ghi deedt mi in u huys grote ere:</l>
<l>27080 Dat u dit es gesciet dese warf</l>
<l>Dankes den here die dor u starf;</l>
<l>Want het es bi sinen wille mere</l>
<l>Ende bi ure verdienten, here,</l>
<l>Dan bi doegeden die es in mi.</l>
<l>27085 Nu mochdi thuyswart varen, wildi,</l>
<l>Ende segt Bandemagus over waer,</l>
<l>Dat ic hebbe vonden wel naer</l>
<l>Alle die in die queste waren;</l>
<l>Ende omdat ghi sult te hove varen</l>
<l>27090 Segt hem dat hire sie soe hi irst mach,</l>
<l>Ocht ten minsten opten sinxendach."</l>
<l>Hi gheloefde hem te done alsoe,</l>
<l>Ende hi sciet van hem doe.</l>
<l>Doe seide Lanceloet gereet</l>
<l>27095 Toten knape, die met hem reet:</l>
<l>"Moghedi varen ten verbodenen hille</l>
<l>Ene boetscap doen dor minen wille?</l>
<l>Ic souts u weten groten danc."</l>
<l>Hi seide: "Het en es gheen wech soe lanc</l>
<l>27100 Darmen riden mochte ochte gaen,</l>
<l>Ic ne sout dor uwen wille bestaen;</l>
<l>Maer daer ghi segt en mach nyman comen</l>
<l>Hine hebbe eer orlof genomen</l>
<l>An den riddere diere behort toe."</l>
<l>27105 Lanceloet antworde hem doe:</l>
<l><edition n="182"/>"Daer en es gheen verbieden an.</l>
<l>Alse ghi daer comt segt dan</l>
<l>Minen ghesellen dat si</l>
<l>Niet langere ne ontbeiden na mi:</l>
<l>27110 Want ic te Arturs hove vare,</l>
<l>Ende si sulen mi vinden dare</l>
<l>Daer die coninc sijn hof houden sal</l>
<l>In sinxendaghe, hebbics geval."</l>
<l>Die knape voer te hen lieden saen.</l>
<l>27115 Die ghesellen waren op gestaen</l>
<l>Ende saghen genen knape comen.</l>
<l>Tierst dat sine hadden vernomen</l>
<l>Mijn her Walewein seide doe,</l>
<l>Daer sijt alle hoerden toe:</l>
<l>27120 "Die ghene comt hare,</l>
<l>Ende brinct van Lancelote nymare."</l>
<l>Tierst dat die knape quam bat naer</l>
<l>Hi grote alle die hi vant daer</l>
<l>Van Lanceloets halven van Lac.</l>
<l>27125 Daer na die knape aldus sprac:</l>
<l>"Hi vaert te hove waerd, daer hi sal</l>
<l>In sinxendaghe sijn, heft hijs geval,</l>
<l>Ende hi ontbiet u dat ghi</l>
<l>Wel en wech moeght varen, wildi;</l>
<l>27130 Ende hi begheert sere dat ghi sijt</l>
<l>Alle te hove tier tijt."</l>
<l>Mijn her Walewein seide doe:</l>
<l>"Ic hebbe lange begheert alsoe."</l>
<l>Doe seide mijn her Ywain saen:</l>
<l>27135 "Mi dunke wine moghenre niet wel gaen,</l>
<l>Wine hebben die queste, die wi bestonden,</l>
<l>Niet te hoefde nu ten stonde;</l>
<l>Bedi som onse gesellen,</l>
<l>Die met onse in die queste vellen,</l>
<l>27140 Ne sijn noch niet vonden, secgic u;</l>
<l>Ende wine moghen niet varen nu</l>
<l>Sonder hen ocht teken daer of</l>
<l>Bi dese redenen in des conincs hof."</l>
<l>Mijn her Walewein seide doe:</l>
<l>27145 "Ghi sprecter wonderlike toe.</l>
<l>Hoe lanc eest dat wi scieden</l>
<l>Uten hove onder ons lieden?</l>
<l>Het es wel leden .iij. jaer</l>
<l>Dat wi onder ons ne quamen daer,</l>
<l>27150 Ende rechte queste ende mach</l>
<l>Niet langere sijn dan jaer ende dach.</l>
<l>Hier bi moghewi wel met eren</l>
<l>Nu te hove weder keren,</l>
<l>Alne hadden wi van onsen gesellen</l>
<l>27155 Maer die helecht, ende ghi mochter tellen</l>
<l>Tote .xvi. hier nu ten tide;</l>
<l>Ende Lanceloet in dander side</l>
<l>Es soe vroet ende soe wert,</l>
<l>Hine vore niet te hove wert</l>
<l>27160 Waende hire iet mesdoen an.</l>
<l>Hier bi radic dat wire varen dan."</l>
<l>Si riedent allegader alsoe.</l>
<l>Walewein vraghde den cnape doe</l>
<l>Waer hi van Lancelote sciet?</l>
<l>27165 Die knape seide dat hine liet</l>
<l>Int vresschelijc foreest, recht voren</l>
<l>Der fonteynen van .ij. sycamoren.</l>
<l>Alse Walewein hoerde tale das,</l>
<l>Hi wiste te hant wel waer dat was,</l>
<l>27170 Want hi was afgesteken daer.</l>
<l>Hi vragede den knape daer naer</l>
<l>Ochte mijn her Lanceloet iet sochte</l>
<l>Daventure, ende te hoefde brochte,</l>
<l>Vander fonteynen die daer staet bi?</l>
<l>27175 Die cnape seide: "Here, God danc, ja hi.</l>
<l>Hi sloech doet die ridders bede</l>
<l>Diese hoeden, ende daer toe mede</l>
<l>Voer hi inden casteel ende sloech Broadas doet,</l>
<l>Ende wracht daer wonder soe groet,</l>
<l>27180 Datter vele af te telne ware.</l>
<l>Ende hi loeste Mordreite al dare,</l>
<l>Dien hi daer in gevangen vant."</l>
<l>Mijn her Waleweine seide te hant:</l>
<l>Hi woude te hove varen doe,</l>
<l>27185 Ende die andre seiden alsoe.</l>
<l>Si ghereiden hen alle tier stont,</l>
<l>Some gans ende some ghewont,</l>
<l>Die noch niet genesen ne waren.</l>
<l>Ende alsi en wech souden varen</l>
<l>27190 Seiden si te Bohorde: "Wat suldi</l>
<l>Metten castele doen?" Doe seide hi,</l>
<l>Hine wiste wats wesen soude.</l>
<l>Doe sprac een knape vort also houde,</l>
<l>Die seide tote Bohorde daer:</l>
<l>27195 "Here, ic hebbe u gedient .i. jaer,</l>
<l>Ende ghi ghelovet mi te done goet;</l>
<l>Mi dunke dat ghi nu varen moet</l>
<l>Int lant van Logres, lieve here,</l>
<l>Ende bi aventuren nimmermere</l>
<l>27200 Weder keren in dit lant.</l>
<l>Ic soude gherne van ure hant</l>
<l>Ridder sijn, dies hebbic beghart:</l>
<l>Ic bidde u, eer ghi mi ontfart,</l>
<l>Om Gode ende op hoveschede,</l>
<l>27205 Dat ghi hier af doet mine bede,</l>
<l>Want ic hope dat ic sal</l>
<l>Te beter sijn mijn leven al.</l>
<l>Ende geeft mi, dies biddic u,</l>
<l>In lone van minen dienste nu</l>
<l>27210 Op sulke vorwarde desen casteel.</l>
<l>Blivic in ghesonden live een deel,</l>
<l>Ghi sult die gichte, dies hopic sere,</l>
<l>Over wel bestaet houden, here."</l>
<l>Mijn her Walewein bat hem alsoe houde</l>
<l>27215 Dat hi hem sine bede doen soude:</l>
<l>Hi hoepte vandat hire sach an,</l>
<l>Dat hi noch soude sijn goet man.</l>
<l>Ende alle dandere baden hem saen;</l>
<l>Niet bedi hine hadt gerne gedaen</l>
<l>27220 Alne hads nyman gebeden.</l>
<l>Men brachte hem daer ter steden</l>
<l>Die beste wapene diemen daer vant,</l>
<l>Ende men wapendene te hant.</l>
<l>Bohort droech hem in hande</l>
<l>27225 Den casteel al metten lande,</l>
<l>Ende maectene ridder dan.</l>
<l>Hi wart aldaer sijn man.</l>
<l>Si aten, si dronken, daer naer,</l>
<l>Ende die nuwe riddere diende daer.</l>
<l>27230 Na etene voeren si dane,</l>
<l>Ende alsi gereet waren te gane</l>
<l>Walewein vraghde eer hi dane sciet</l>
<l>Den nuwen riddere hoe hi hiet.</l>
<l>Hi antwerde hem tier stonde</l>
<l>27235 Dat hi hiet Axille die blonde.</l>
<l>Die sceiden si danen haestelike</l>
<l>Alle .xvi. gemeenlike,</l>
<l>Soe dat si omtrint none quamen</l>
<l>Daer si enen casteel vernamen</l>
<l>27240 Bewart ende berect wel ter cure,</l>
<l>Daer een diep water liep dure;</l>
<l>Ende ane dene side van den castele</l>
<l>Was een foreest ende houts vele,</l>
<l>Ende lantwinninghen ter ander siden.</l>
<l>27245 Si saghen ten selven tiden</l>
<l>In enen mersch timmermans daer bi,</l>
<l>Die loetsen rechten. Doe seiden si</l>
<l>Datmen daer tornyren soude.</l>
<l>Mijn her Ywain vraghde also houde</l>
<l>27250 Enen vanden timmermannen waertoe</l>
<l>Datmen daer richte die loetsen doe?</l>
<l>Hi seide: "Om datmenre tornyren</l>
<l>Sal binnen .iij. daghen ochte in .iiij."</l>
<l>Si voeren in dien casteel daer naer.</l>
<l>27255 Alsire quamen seide Walewein daer:</l>
<l><edition n="183"/>"Ghi heren, ocht u mochte gescien,</l>
<l>Soudi gerne Lancelote sien?"</l>
<l>Si seiden: "Ja wi, mocht alsoe wesen."</l>
<l>"Nu willic raet gheven te desen.</l>
<l>27260 Lanceloet es hier omtrint sonder waen,</l>
<l>Ende hi heeft emmer iet verstaen</l>
<l>Van den tornoye, ende hi sal hem setten</l>
<l>Hier te sine al sonder letten</l>
<l>In dit lant .iij. daghe ochte .iiij.</l>
<l>27265 Hier bi radic in alre maniere</l>
<l>Dat wi hier toten daghe bliven al</l>
<l>Dat die tornoy wesen sal;</l>
<l>Ende dan sulewi alle, twaren,</l>
<l>Te hove te gadere moghen varen,</l>
<l>27270 Ende sulen comen edelike</l>
<l>Tes conincs hove gemeinlike."</l>
<l>"Ic rade dan," seide Bohort daertoe,</l>
<l>Dat hem nyman kinnen ne doe</l>
<l>Hier binnen noch jegen anderen man,</l>
<l>27275 Soe selewi moghen comen dan</l>
<l>In den tornoy bedectelike al,</l>
<l>Dat ons nyman kinnen ne sal</l>
<l>Dat wi sijn van Arturs hove; bedi</l>
<l>Wiste mijn here Lanceloet dat wi</l>
<l>27280 Hier waren ende na hem ontbeden,</l>
<l>Hine quame niet te deser steden;</l>
<l>Want en es man in ertrike</l>
<l>Die gheernst doet sijn dinc bedectelike."</l>
<l>Walewein sach een scone kint daer:</l>
<l>27285 Hi vraghde den kinde daer naer</l>
<l>Wanen het was. Het antwerde das,</l>
<l>Dat van dien castele was.</l>
<l>"Hoe heet die casteel?" Tkint seide thant</l>
<l>Dat die casteel Paningne was genant.</l>
<l>27290 "Wie es here vanden castele dan?"</l>
<l>Dat kint antwerde: "Een jonc man,</l>
<l>Heet Galahoudijn, die neve es</l>
<l>Mijns heren Waleweins, sijt seker des."</l>
<l>Alse Walewein hoerde die wort</l>
<l>27295 Hi seitse sinen gesellen vort.</l>
<l>Doe seide Walewein: "Wat sulewi</l>
<l>Doen om herberghe? Bedi</l>
<l>Bliven wi hier binnen</l>
<l>Men sal ons indelike kinnen.</l>
<l>27300 Hierbi varewi best buten dan</l>
<l>Herberghen met enen goden man."</l>
<l>Dandre seiden: "Hets beter binnen;</l>
<l>Wine souden niet moghen gewinnen</l>
<l>Alsoe wel buten onse orbare."</l>
<l>27305 Walewein bat den kinde daer nare</l>
<l>Dat hem herberghe wisen soude;</l>
<l>Ende hi leidese alsoe houde</l>
<l>Tenden der port an dene side,</l>
<l>Daer een portere hadde tien tide</l>
<l>27310 Staende een scone woninghe,</l>
<l>Sofficiant enen riken coninghe.</l>
<l>Daer waren si gheherberghet binnen</l>
<l>Vrindelike ende met minnen;</l>
<l>Ende die weert pijnde hem sere</l>
<l>27315 Hem lieden te done ere.</l>
<l>Savonts alsemen hadde gheten</l>
<l>Was die wert bi hen gheseten</l>
<l>Ende vraghde wanen si waren.</l>
<l>Walewein seide al sonder sparen:</l>
<l>27320 "Wi sijn van den lande van Nortgales,</l>
<l>Arme ridders, sijt seker des,</l>
<l>Ende sijn hier comen om tornyren</l>
<l>Sien, ocht wi in goeder manieren</l>
<l>Met ridderscape moghen bejaghen</l>
<l>27325 Goet, daer wi ons mede bedraghen</l>
<l>Alse ridders die sijn sonder lant."</l>
<l>"Ic sie u," seide die waert te hant,</l>
<l>"Soe goede ridders bi ghelike,</l>
<l>Dat ic woude, sekerlike,</l>
<l>27330 Dat ghi acquente waert, secgic u,</l>
<l>Des heren vanden castele nu;</l>
<l>Hi es van groter herten, nochtan</l>
<l>Dat hi noch es een jonc man.</l>
<l>Waerdi geacquentiert iet</l>
<l>27335 Jegen hem, hine lite u niet,</l>
<l>Hi es soe vol hovescheden</l>
<l>Ende groter goedertierheden."</l>
<l>Doe seide Walewein toten wert:</l>
<l>"Wine hebben gheen kinnesse te hem werd,</l>
<l>27340 Wine moghen in ghere manieren</l>
<l>Soe groten here acquentieren,</l>
<l>Het ne dade onse grote vromechede</l>
<l>Dat wine acquentierden daer mede."</l>
<l>Ende hi seider soe vele toe,</l>
<l>27345 Dat die wert niet ne waende doe</l>
<l>Dat si alsoe wert waren ende goet</l>
<l>Alse hi eer waende in sinen moet.</l>
<l>Het geviel dat mijn her Walewein lach</l>
<l>In ene vinstre, daer hi sach</l>
<l>27350 Die ridders dore die straten liden,</l>
<l>Ende hi hoerde tien tiden</l>
<l>Een groet gheroep met groter vart</l>
<l>Van den castele ten foreeste wart.</l>
<l>Hi verspranc al ende was in vresen</l>
<l>27355 Dat daer ieman mochte wesen</l>
<l>Van sinen ghesellen al dare,</l>
<l>Ende datter vechtinghe ware.</l>
<l>Hi vraghde Hestore das</l>
<l>Ocht daer enech geselle buten was.</l>
<l>27360 Hestor seide: neen; ende binnen dien</l>
<l>Hebbense Acglovale gesien</l>
<l>Al onghewapent met enen swerde</l>
<l>Comen ghereden met enen perde,</l>
<l>Den arm in den mantel ghewonden.</l>
<l>27365 Hi was geselle tien stonden</l>
<l>Van der questen. Hi was altoe</l>
<l>In scoudere ende hoeft gewont doe,</l>
<l>Ende sijn pert hadde tien stonden</l>
<l>In sijn hoeft wel .xx. wonden,</l>
<l>27370 Ende het was gewont int slinke been</l>
<l>Soe dat honte in een;</l>
<l>Ende hem volghden mede an</l>
<l>Wel .xl. gewapende man,</l>
<l>Dien alle wouden doet slaen.</l>
<l>27375 Walewein sprac tot Hestore saen:</l>
<l>"Siet hier enen van mijns oems gesellen</l>
<l>Des conincs, die desen sulen vellen</l>
<l>Sonder bescudden, ende slaen te doet,</l>
<l>Het ne si dat wi hem hulpen teser noet."</l>
<l>27380 Hestor dede die ghesellen hen wapen,</l>
<l>Ende die perde bereidden die cnapen,</l>
<l>Daer die ridders te hant op saten</l>
<l>Ende quamen ghereden in der straten.</l>
<l>Mijn her Walewein sprac Acglovale toe</l>
<l>27385 Dat hi daer binnen rede doe:</l>
<l>"Wi sullen u bescermen jegen al,</l>
<l>Dat u sonder ons niet messcien ne sal."</l>
<l>Hi hadde wonder wie si waren,</l>
<l>Maer hi dede hare begharen.</l>
<l>27390 Hi voer in die porte daer,</l>
<l>Ende die andre volghden hem naer.</l>
<l>Walewein hietse buten bliven</l>
<l>Ochte men soutse alle ontliven.</l>
<l>Alse hi dat seide lieper ter vart</l>
<l>27395 Wel .x. te Waleweine wart</l>
<l>Ende stakene al metten perde</l>
<l>Met haren glavien ter eerde.</l>
<l>Si haddene doet geslegen</l>
<l>Maer datter Hestor was jegen,</l>
<l>27400 Die daer enen stac sonder vorst,</l>
<l>Die hem naest was, dor die borst,</l>
<l>Dat hi doet neder moeste vallen.</l>
<l>Die gesellen quamen daertoe met allen,</l>
<l>Ende bestonden die ghene dan,</l>
<l>27405 Die wel hadden .lxx. man,</l>
<l><edition n="184"/>Die alle waren ghewapent wel.</l>
<l>Daer was een fier strijt ende .i. fel,</l>
<l>Want die ene wouden in doe,</l>
<l>Ende die andre werdense emmertoe.</l>
<l>27410 Daer voer Bohort wech ende weder,</l>
<l>Liede slaende gelijc beesten neder,</l>
<l>Ende dede bi sire vromecheden</l>
<l>Dat menne duchte daer ter steden</l>
<l>Alsoe vele alse dandre, ochte mere;</l>
<l>27415 Ende Hestor pijnde sere</l>
<l>Dandre met groten slagen.</l>
<l>Alse die vanden castele dat saghen</l>
<l>Si deden een teken luden doe:</l>
<l>Alte hant quamen daer toe</l>
<l>27420 Alle vanden castele ghemeine,</l>
<l>Aerme, rike, grote en cleine,</l>
<l>Alle ghewapent te dien stride,</l>
<l>Ende vonden an elke side</l>
<l>Vander straten vele liede doet.</l>
<l>27425 Si saghen die stoutheit groet</l>
<l>Die deden ghene gesellen.</l>
<l>Daer men wonder af mochte tellen.</l>
<l>Mijn her Walewein dede</l>
<l>Daer sonderlinge grote vromechede.</l>
<l>27430 Si vochten soe lange ende soe sere,</l>
<l>Dattie vanden castele niet mere</l>
<l>In den strijt mochten ghewaren,</l>
<l>Nochtan datter meer dan .cc. waren</l>
<l>Ende der andre maer .xvi..</l>
<l>27435 Si setten hen te vliene,</l>
<l>Die van den castele, ende hadden vaer.</l>
<l>Si lieten wel .lx. man daer</l>
<l>In die strate, diere lieten dleven,</l>
<l>Ocht diere gheaffoleert bleven.</l>
<l>27440 Daer bi ne bleeft niet nochtan;</l>
<l>Men jaghedse ende volghden an,</l>
<l>Ende alsemen langhe ende vele</l>
<l>Ghejaecht hadde die vanden castele</l>
<l>Sprac Bohort ten anderen heren:</l>
<l>27445 "Het es tijt dat wi keren."</l>
<l>Si keerden ter herberghen, ende si vonden</l>
<l>Haren wert drove tien stonden.</l>
<l>Alsi ontwapent waren doe</l>
<l>Sprac Walewein den wert toe:</l>
<l>27450 "Lieve here wert, wat hebdi?"</l>
<l>Hi seide: "Ghi hebt onteert mi;</l>
<l>Ghi ende uwe gesellen hebt onder u</l>
<l>Alle die beste van der port nu,</l>
<l>Ende ic ne maeghs niet ontgaen</l>
<l>27455 Sonder sterven; want alsoe saen</l>
<l>Alse die ghene, sijt seker des,</l>
<l>Die here van desen castele es,</l>
<l>Van der jacht sal keren hare,</l>
<l>Ende hoeren dese nymare,</l>
<l>27460 Hi sal mi ende mijn geslachte</l>
<l>Al doen doet slaen met sire machte,</l>
<l>Om dat ghi hem hebt mesdaen nu ter tijt;</l>
<l>Ende gi, di van vremden lande sijt,</l>
<l>Sult ure veerde varen al,</l>
<l>27465 Ende mi laten int mesval,</l>
<l>Ende sult alse luttel gheven</l>
<l>Om mine doet alse omme mijn leven.</l>
<l>Hier bi maghic secgen heden den dach</l>
<l>Dat ic u ter quader tijt sach,</l>
<l>27470 Al es dat sake dat gi sijt nochtan</l>
<l>Weerde ridders ende goede man.</l>
<l>Ic weet wel dat ic sal bi desen</l>
<l>Dor uwen wille gedestruert wesen</l>
<l>Om stucken daer ic af onsculdech bem."</l>
<l>27475 Mijn her Walewein seide tot hem:</l>
<l>"Her wert, ne vervardt u niet,</l>
<l>Want wat soe onser els gesciet,</l>
<l>Wine selen niet sceden vander stede,</l>
<l>Ghine sult sijn in goeden vrede</l>
<l>27480 Jegen uwen here, dat ghi</l>
<l>Een twint ne sult verliesen daer bi."</l>
<l>Die wert sprac: "Segt mi doch nu ter tijt,</l>
<l>Ghi heren, van wat lande ghi sijt,</l>
<l>Want ic wel verstae an uwe tale</l>
<l>27485 Dat ghi niet ne sijt van Nortgale."</l>
<l>Walewein seide: "Live wert, ic segt u,</l>
<l>In ne saelt u niet meer helen nu:</l>
<l>Wi sijn vanden lande van Logres</l>
<l>Ende van Arturs hove, sijt seker des,</l>
<l>27490 Ende ghesellen van der tafelronde,</l>
<l>Ende hebben gelegen lange stonde</l>
<l>Hier bi gevaen, ende hebben onse vart</l>
<l>Begonnen tonsen lande wart,</l>
<l>Daer men over doet houdt ons somen;</l>
<l>27495 Ende sijn hier om enen tornoy comen,</l>
<l>Daer men af ons heeft doen verstaen,</l>
<l>Ende soudene gerne sien slaen,</l>
<l>Ende wanen datter een man sijn sal</l>
<l>Die wi begherren te siene al.</l>
<l>27500 Ne verveert u clein no groet;</l>
<l>Haddewi die helecht geslagen doet</l>
<l>Van allen die in den casteel sijn,</l>
<l>Nochtan soudt al vergheven Galahoudijn</l>
<l>Dor sulker .ij. manne minne,</l>
<l>27505 Die nu ter wilen sijn hier inne."</l>
<l>Alse die wert dat hoerde hi wart das</l>
<l>Bat te peyse dan hi te voren was;</l>
<l>Ende hi hadde gherne hare</l>
<l>Namen geweten, mare</l>
<l>27510 Hine dorst niet vragen, dat sijt souden</l>
<l>Over dorpernie houden.</l>
<l>Si saghen Acglovals wonden</l>
<l>Ende deden hare helme af tien stonden.</l>
<l>Alse hise sach hi was soe blide,</l>
<l>27515 Dat hi vergat alle smerte tien tide,</l>
<l>Ende hi weende tier steden</l>
<l>Van bliscapen ende van jammerheden.</l>
<l>Hi seide: "Heren, ic ware doet,</l>
<l>Ne haddi mi niet bescuedt in mire noet,</l>
<l>27520 Bi dat ic onghewapent was.</l>
<l>God moet gheloeft wesen das,</l>
<l>Ghi hebt mi gewroken soe,</l>
<l>Men saels in dit lant gedinken emmertoe."</l>
<l>Si gingen eten tien tiden</l>
<l>27525 Ende waren metten bliden.</l>
<l>Si vraeghden Acglovale daer naer</l>
<l>Wat aventuren hem brachte daer?</l>
<l>"Ic hebbe u langhe gesocht," seide hi.</l>
<l>"Ic lach, hets onlanc, hier bi</l>
<l>27530 In een hof, daer Bandemaghus siec lach,</l>
<l>Die coninc, die mi seide alse hi mi sach,</l>
<l>Ware dat ic vinden woude</l>
<l>Lancelote, dat ic hier comen soude,</l>
<l>Want Lanceloet was gesceden</l>
<l>27535 Den dach te voren van der steden.</l>
<l>Ic quam al te hant hare</l>
<l>Om van hem te hoerne nymare,</l>
<l>Soe dat heden te mire herberghen [quam]</l>
<l>Een riddere, die te miwaert was gr[am],</l>
<l>27540 Ende haet om sinen broeder sere,</l>
<l>Dien ic doet sloech wilen ere.</l>
<l>Hi liep mi op ende wonde te hant</l>
<l>Alsoe alse hi mi onghewapent v[ant],</l>
<l>Ende volghde mi met vele liede[n naer].</l>
<l>27545 Hi hadde mi doet geslaghen [en waer]</l>
<l>Dat gi mi hier in desen noet</l>
<l>Hebt bescudt van der doet</l>
<l>Bider hulpen van onsen here,</l>
<l>Dies ic hem danke ende u s[ere]."</l>
<l>27550 Walewein sprac: "Waendi iet och[t te desen]</l>
<l>Bandemaghus [sal] moghen gen[esen]</l>
<l>Van sinen wonden? Sijn si iet f[el] ?"</l>
<l>Acglovael seide: "Ja hi w[el]:</l>
<l>Hi seide mi hi sal riden</l>
<l>27555 Daer di wille in corten tiden."</l>
<l><edition n="185"/>Behort sprac: "Dits ons .i. groet geval.</l>
<l>Nu sijn onse gesellen vonden al,</l>
<l>Die in die queste geport waren.</l>
<l>Nu moghewi wel te hove varen,</l>
<l>27560 Willewi, met Lancelote, ochte ni,</l>
<l>Wi moghen sonder hem varen, willewi."</l>
<l>Die gesellen seiden alle daer naer:</l>
<l>"Wi willen met Lancelote varen daer.</l>
<l>Ne vernemewire hier niet of,</l>
<l>27565 Wi sulene dan vinden int hof,</l>
<l>Ende wi sulen maken onse vart</l>
<l>Alse wi varen te hove wart</l>
<l>Aldaer over, dat men ons seght</l>
<l>Dat Bandemaghus die coninc leght,</l>
<l>27570 Ende voerne met ons in alle manyren,</l>
<l>Al soudewine voeren in leityren."</l>
<l>Des ander daghes quam haer wart</l>
<l>Ende seide: "Wapent u metter vart,</l>
<l>Want Galahoudijn, die here</l>
<l>27575 Van desen casteel, es gram sere</l>
<l>Om dat gi hier binnen hebt gedaen.</l>
<l>Hier sulen op u comen saen</l>
<l>Vele liede om die zake</l>
<l>Dat hi op u wille doen wrake</l>
<l>27580 Vander scanden die gi hem hebt gedaen groet,</l>
<l>Met dat ghi sine liede sloecht doet."</l>
<l>Si saten op hare perde metter vart,</l>
<l>Ende wouden varen udewart,</l>
<l>Maer dat mijn her Walewein seide</l>
<l>27585 Dat hi wilde dat men beide;</l>
<l>Hi soude haren pays wel gewinnen</l>
<l>Jegen den here van dar binnen.</l>
<l>Ende hi seide: "Ic doe u seker das,</l>
<l>Dat hi noit van comsten blider was</l>
<l>27590 Dan hi van onser sijn sal,</l>
<l>Alse hi sal ons kinnen al."</l>
<l>Soe dat si stille hilden tier steden.</l>
<l>Alse si lange hadden ontbeden</l>
<l>Sach mijn her Walewein ende vernam</l>
<l>27595 Dat Galahoudijn op hen gevaren quam</l>
<l>Met ere groter gewapender scaren,</l>
<l>Die som tors ende som te voet waren.</l>
<l>Vore hen allen quam te hen wert</l>
<l>Een groet riddre op een groet pert,</l>
<l>27600 Soe dat mijn her Walewein dochte</l>
<l>Dat die wel Galahoudijn wesen mochte.</l>
<l>Ende alse si hen quamen bat naer</l>
<l>Deedtse Galahoudijn beiden daer,</l>
<l>Om weten wi die ridders waren doe,</l>
<l>27605 Eer hire meer noch dade toe.</l>
<l>Hi sprac te Waleweine als hine siet:</l>
<l>"Here riddere, ic ne grote u niet,</l>
<l>Ic ne weet ocht gi van den ghenen sijt,</l>
<l>Die op mine lieden hadt den strijt,</l>
<l>27610 Ende in herberghe doet sloecht mede.</l>
<l>Ic wane noit in ghene stede</l>
<l>Danne die prijnche was van lande</l>
<l>Ne was gedaen soe grote scande."</l>
<l>Walewein seide: "Here, nu laet mi</l>
<l>27615 Jegen u spreken, ochte u wille si."</l>
<l>"Segt uwen wille," sprac Galahoudijn.</l>
<l>Walewein seide: "Here, wi sijn</l>
<l>Wandelende ridders, die varen</l>
<l>Achter lande, ende wi waren</l>
<l>27620 Hier ten vinsteren gelegen heden,</l>
<l>Ende wi saghen dat quam gereden</l>
<l>.I. van onsen gesellen, die vloe,</l>
<l>Ende hem volgheden na doe</l>
<l>Meer dan .lx. man, cleine ende groet,</l>
<l>27625 Diene alle wouden slaen doet;</l>
<l>Ende onse geselle was tier stont</l>
<l>Ongewapent ende gewont.</l>
<l>Tierst dat wi dat hadden versien,</l>
<l>Ons allen ontfarmde van dien.</l>
<l>27630 Wi liepen te hem nederward,</l>
<l>Ende holpen hem al ongespart</l>
<l>Omdat hi allene was daer</l>
<l>Ender hem soe vele volghden naer,</l>
<l>Die ons alte hant versochten;</l>
<l>27635 Ende werden ons soe wi best mochten,</l>
<l>Soe dat wire inden nijtspele</l>
<l>Doet sloeghen ende wonden vele,</l>
<l>Ende ons daer af bescudden alsoe.</l>
<l>Woude enech man oec spreken daertoe</l>
<l>27640 Dat wi hier ane iet hadden misdaen,</l>
<l>Dat woudic weren al sonder waen</l>
<l>Met wapenen ende met minen</l>
<l>Lichame jegen den sinen."</l>
<l>Alse Galahoudijn dat hoerde</l>
<l>27645 Hi verstont wel an sine worde</l>
<l>Dat hi goet man was, ende bat alsoe houde</l>
<l>Dat hi sinen name hem secgen soude.</l>
<l>Mijn her Walewein seide: "Ic sal,</l>
<l>Want icken noit dor vrese ne hal,</l>
<l>27650 Die ic hadde van manne ochte wive;</l>
<l>So en salic dor u bi minen live:</l>
<l>Ic ben Walewein gheheten;</l>
<l>Mijn vader was, dat suldi weten,</l>
<l>Die coninc Loth van Orcanye.</l>
<l>27655 Die goede coninc Artur, die vrie,</l>
<l>Es mijn oem, daer ic mede ben;</l>
<l>Ende alle dese ridders sijn met hem;</l>
<l>Het sijn goede liede nu ter stonde,</l>
<l>Ende gesellen vander tafelronde:</l>
<l>27660 Die van hier binnen, sonder waen,</l>
<l>Ne sulense niet moghen wederstaen."</l>
<l>Alse Galahoudijn was seker das,</l>
<l>Dat die ghene mijn her Walewein was,</l>
<l>Hi warp sinen scilt ter eerden doe,</l>
<l>27665 Ende dede sinen helm af toe.</l>
<l>Hi ontdede die arme ende liep</l>
<l>Te mijn her Waleweine ende riep:</l>
<l>"Ne vernoye u niet, lieve here,</l>
<l>Dar ic u hebbe mesdaen soe sere;</l>
<l>27670 Haddic gheweten dat ghijt waert,</l>
<l>Ic ne ware niet comen haerwaerd.</l>
<l>Ic bidde u dat gijt vergheeft mi nu.</l>
<l>Ic vergeve uwen geselle ende u</l>
<l>Al dat gi mesdaen, hebt, dat gi</l>
<l>27675 Mine liede af hebt geslagen mi."</l>
<l>Alse Walewein sine grote vrihede</l>
<l>Verstont ende sine godertyrenhede,</l>
<l>Hi dede den helm af metter vart,</l>
<l>Ende boet Galahoudine sijn swart.</l>
<l>27680 Hi seide: "Wi hebben mesdaen u</l>
<l>Vele meer dan gi ons hebt nu.</l>
<l>Wi sijn sculdech bate te done</l>
<l>Sulke alse u man ende die barone</l>
<l>Die sijn onder Arture den coninc</l>
<l>27685 Wisen selen van deser dinc."</l>
<l>Galahoudijn sprac: "Laet ons dit laten:</l>
<l>Wi selen wel eens sijn vander baten;</l>
<l>Maer om Gode, bericht mi des,</l>
<l>Ochte mijn her Lanceloet hier es."</l>
<l>27690 "Neen hi," seide Walewein te hant,</l>
<l>"Maer hi es in dit lant;</l>
<l>Daer om ontbeidewi hier al:</l>
<l>Wi wanen dat hi hier sijn sal."</l>
<l>"Om dat ic verstont," seide Galahoudijn,</l>
<l>27695 "Dat hi hier in dit lant soude sijn</l>
<l>Dedic desen tornoy crieren,</l>
<l>Omdat hi bi dire manieren</l>
<l>Hier comen soude; ende hi sal</l>
<l>Binnen .iij. daghen sijn, hebbics geval."</l>
<l>27700 Galahoudijn quam te sinen lieden mettien,</l>
<l>Ende hietse achterwert vlien.</l>
<l>Hi scoutse ende seide hen oppenbaer:</l>
<l>"Ghi hadt mi sere onteert wel naer;</l>
<l>Waren dese liede van u doet bleven</l>
<l>27705 Ic ware onteerft al mijn leven</l>
<l><edition n="186"/>Ende gi bederft; ende het es u</l>
<l>Vele bat dan gi waent comen nu,</l>
<l>Mettien dat icse hebbe becant."</l>
<l>Si toeghen achter wert te hant,</l>
<l>27710 Ende namen hare dode metter vart</l>
<l>Ende droghense thuyswart.</l>
<l>Galahoudijn ontwapenden doe</l>
<l>Ende alle die met hem waren toe.</l>
<l>Hi pareerde hem cierlike</l>
<l>27715 Ende .xx. gesellen dies gelike,</l>
<l>Van den vorbarsten die hi hadde daer;</l>
<l>Ende hi ginc besien daer naer</l>
<l>Die gesellen van der tafelronden,</l>
<l>Alse die haers blide was tier stonden,</l>
<l>27720 Ende dise woude in allen manieren</l>
<l>Sere eren ende acquentieren.</l>
<l>Hi vantse ongewapent ende eerlike</l>
<l>Gepareert ende cierlike.</l>
<l>Si gingen jegen hem mettien</l>
<l>27725 Dat sine daer comen hadden versien.</l>
<l>Si ondergroetten hen na desen:</l>
<l>Elc hiet anderen wel comen wesen.</l>
<l>Galahoudijn seide: "Ic bidde u,</l>
<l>Op minne ende op allen dienst nu,</l>
<l>27730 Dat gi mi geeft alle gemeine</l>
<l>Ende gichte, die u coste sal cleine."</l>
<l>"Wi selent gerne doen," seiden si.</l>
<l>Hi seide: "Soe suldi comen met mi</l>
<l>Ende in mine herberghe wesen."</l>
<l>27735 Si deden sinen wille van desen</l>
<l>Ende beloefden hen van haren wert sere,</l>
<l>Dat hi hen hadde ghedaen grote ere</l>
<l>Ende hovesch jegen hen ghesijn.</l>
<l>"Daer omme salic," sprac Galahoudijn,</l>
<l>27740 "Hem desen casteel te lone geven</l>
<l>Ende sinen oyre na sijn leven,</l>
<l>Ende salne oec om die saken</l>
<l>In sinxendaghe ridder maken."</l>
<l>Alse die wert dat geloef hoerde</l>
<l>27745 Hi was blide om die worde</l>
<l>Ende viel hem te voeten te handen,</l>
<l>Ende Galahoudijn droeght hem in handen.</l>
<l>Hi sat op ende die gesellen daer,</l>
<l>Ende voretse te sire herberghen daer naer,</l>
<l>27750 Daer hise wel te ghemake dede</l>
<l>Ende alle die ere die hi mochte mede.</l>
<l>Daventure ne sprect niet mere</l>
<l>Van desen, sine sal spreken ere</l>
<l>Van Lancelote ende van Mordrette,</l>
<l>27755 Dat si eer in versten sette.</l>
<l>Nu gewaget daventure das,</l>
<l>Alse die cnape, die gesint was</l>
<l>Ten verbodenen berge, als gi mocht horen</l>
<l>In den boec hier te voren,</l>
<l>27760 Van Lancelote was gesceden,</l>
<l>Dat Lanceloet ende Mordreit reden</l>
<l>Al toter donker nacht toe.</l>
<l>Die mane was opgegaen doe,</l>
<l>Ende daer si op enen berch riden</l>
<l>27765 Sien si den witten hert vor hen liden</l>
<l>Al metten .vi. liebarden,</l>
<l>Dine geleitdden ende bewarden.</l>
<l>Si leden vor hen int grone</l>
<l>Sonder den ridder quaet te done.</l>
<l>27770 Si lipen inden dicken bosch na dien,</l>
<l>Dat sise niet langere mochten sien.</l>
<l>Lanceloet sprac te Mordreite daer naer</l>
<l>Dat hi hadde gesien al daer</l>
<l>Die alre meeste aventure,</l>
<l>27775 Die hi noit sach vor die ure.</l>
<l>"Ende radijt, ic sal mi gheninden</l>
<l>Om te wetene waer si belinden."</l>
<l>Mordreit seide hi hadse vordien,</l>
<l>Dies onlanc doe leden was, gesien,</l>
<l>27780 Ende hi hadde hen gevolght naer,</l>
<l>Maer dat hi volgen moeste daer</l>
<l>.I. riddere, die en wech voerde enen naen,</l>
<l>Dien hi helpen moeste, sonder waen.</l>
<l>"Waert u wille," sprac Mordret,</l>
<l>27785 "Ic soude herde gherne varen met."</l>
<l>"Nu varewi dan" sprac Lanceloet.</l>
<l>Si voeren doe met haesten groet.</l>
<l>Si quamen tenen geboemte gereden,</l>
<l>Ende alsi daer over leden</l>
<l>27790 Quamen .ij. ridders ane dene side daer,</l>
<l>Ende dwersden op hen lieden daer naer,</l>
<l>Soe dat deen Lancelote dwers nam,</l>
<l>Die van der ere siden op hem quam,</l>
<l>Ende niet rechte vort; ende staken soe,</l>
<l>27795 Dat hi onder des perts buec viel doe.</l>
<l>Ende die ander stac ter eerde</l>
<l>Mordreitte van sinen peerde.</l>
<l>Si leidden die perde en wech te handen.</l>
<l>Die andre bleven in groter scanden,</l>
<l>27800 Ende Mordret was drove sere,</l>
<l>Om Lanceloets wille mere</l>
<l>Dan om hem selven, ende seide daer nare:</l>
<l>Hi woude dat hi gesteken ware</l>
<l>Dor den buyc, ende hen lieden niet</l>
<l>27805 Dat ongeval alsoe ne ware gesciet.</l>
<l>Lanceloet loech emmertoe,</l>
<l>Ende seide al lachgende doe:</l>
<l>"Mordret, gi hebt mi, sonder waen,</l>
<l>Qualike in staden gestaen,</l>
<l>27810 Dat gi mi mijn pert liet nemen nu,</l>
<l>Dat die ghene en wech voert vor u."</l>
<l>Mordret antworde metter vart:</l>
<l>"Ic wane gi betovert wart,</l>
<l>Het ne mochte anders niet sijn wel.</l>
<l>27815 Ic weet wel, dat noit geviel,</l>
<l>Dat perde waren met soe cleinre pinen</l>
<l>Gewonnen alse die onse scinen.</l>
<l>Al hoerde enech man nu ter uren</l>
<l>Spreken van deser avonturen,</l>
<l>27820 Hoe dat si ons gevallen es,</l>
<l>Hine soude niet geloeven des."</l>
<l>Lanceloet seide: "Wine waren niet</l>
<l>Betovert: hets els iet gesciet</l>
<l>Maer bi onser quaetheit als te voren</l>
<l>27825 Hebbewi onse perde verloren.</l>
<l>Wi moten andre soeken saen:</l>
<l>Dese selen ons niet te staden staen.</l>
<l>Het deert mi om onsen wech mere,</l>
<l>Dien wi bestonden te done ere</l>
<l>27830 Om te wetene die waerhede</l>
<l>Vanden hert ende den liebaerden mede."</l>
<l>Alse si in dese tale waren</l>
<l>Quam daer een naen toe gevaren</l>
<l>Op een mager pert, ende hi seide</l>
<l>27835 Tot hen lieden sonder beide:</l>
<l>"Den weerden ridders geve God goet,</l>
<l>Die dor dit foreest gaen te voet</l>
<l>In manieren van garsoenen; bedi</l>
<l>Ghi sijt soe sere hovesch, dat gi</l>
<l>27840 U perde hebt gegeven, sonder waen,</l>
<l>Om dat gi wilt te voet gaen;</l>
<l>Ende die u maecte vander tafelronde</l>
<l>Geselle moete nu ter stonde</l>
<l>Sonder goet man geonneert wesen,</l>
<l>27845 Want gi sijt onwerdech van desen,</l>
<l>Nadat .ij. ridders die op u quamen</l>
<l>U peerde soe lichtelike namen."</l>
<l>Lanceloet seide tier uren:</l>
<l>"Wi gavense bi aventuren</l>
<l>27850 Om dattu souts ons geven tdijn,</l>
<l>Dat harde goet ende starc es in scijn,</l>
<l>Ende dat ons beiden ghemeinlike</l>
<l>Wel sal draghen lichtelike."</l>
<l>"Ic woude ghi also groten wille hadt saen</l>
<l>27855 Daer op te sittene," sprac die naen,</l>
<l><edition n="187"/>"Alsic goeden wille hebben soude</l>
<l>Dat ict u gerne lenen soude.</l>
<l>Gi souter op sitten varinge;</l>
<l>Maer ic soude die dinge,</l>
<l>27860 Dat wet wel, doen vele mere</l>
<l>Om u scande dan om u ere;</l>
<l>Want u ne soude moghen gescien</l>
<l>Nimmermer eneghe ere na dien</l>
<l>Dat gi op sulc rosside geseten wart."</l>
<l>27865 Doe seide Mordreit metter vart:</l>
<l>Alsoe helpe di God, wijs ons waer</l>
<l>Die perde sijn." Hi seide daer naer:</l>
<l>"woude elkerlijc van u beden</l>
<l>Ene gichte mi geven hier ter steden,</l>
<l>27870 Ic soude u wisen ende toghen</l>
<l>Waer gi die perde sout vinden moghen</l>
<l>Ende die ghene dise en wech voerden toe."</l>
<l>"En trouwen," seide Lanceloet doe,</l>
<l>"Soecstu eneghe gichte ane mi,</l>
<l>27875 Dat ic sculdech ben ochte mach geven di,</l>
<l>Ic salse di geven, sonder waen."</l>
<l>Dat selve geloefde Mordret saen.</l>
<l>Hi seide dat hi el niet en woude,</l>
<l>Ende hem elkerlijc volghen soude.</l>
<l>27880 Si volghden hem tien stonden,</l>
<l>Ende hi leidese daer si vonden</l>
<l>Viere pawelgoene gericht staen,</l>
<l>Die hen te hant toende die naen.</l>
<l>Hi seide: "Gi sult vinden tier stede</l>
<l>27885 U perde, ende diese hebben mede."</l>
<l>Si gingen te hant daer toe,</l>
<l>Ende vonden int irste pawelgoen doe</l>
<l>.ij. ridders ende ij. joncfrouwen, die saten</l>
<l>Te ere taflen ende aten;</l>
<l>27890 Ende hare perde stonden</l>
<l>Vore ten ingange gebonden.</l>
<l>Alsi die perde hadden gesien</l>
<l>Si waren een deel verblijt van dien,</l>
<l>Ende si gingen in onder hen tween.</l>
<l>27895 "Ghi heren, gi naemt ons," seide die een,</l>
<l>"Onse perde soe onversienlike,</l>
<l>Dat wire niet af ne wisten, sekerlike,</l>
<l>Eer wi gesteken waren ter eerde;</l>
<l>Ende al voerdi en wech onse perde</l>
<l>27900 Met uwen onrechte heden,</l>
<l>Wet wel, wi sullense weder leden</l>
<l>Met rechte, ende wi selen u</l>
<l>Over goede liede houden nu,</l>
<l>Wildi ende moghdise hier binnen</l>
<l>27905 Op onslieden weder winnen."</l>
<l>Die een antwerde: "Wats gesciet,</l>
<l>Leiddise en wech sine bliven u niet,</l>
<l>Ende gi sultse sonder uwen danc</l>
<l>Weder moeten geven eer iet lanc."</l>
<l>27910 Mordret trac sijn swert saen</l>
<l>Ende woude den anderen int hoeft slaen.</l>
<l>Lanceloet toeghen achter mettien</l>
<l>Ende seide: "Dit ne sal niet gescien,</l>
<l>Dat ghine sult slaen binnen der tijt</l>
<l>27915 Dat gi in mine geselscap sijt</l>
<l>Ende hi ongewapent si;</l>
<l>Maer alse hi gewapent es [ende ghi]</l>
<l>Loept op hem ic ne saelt [niet weren]."</l>
<l>Doe seide Lanceloet: "Ghi heren,</l>
<l>27920 Ochte ic u onredene doe nu,</l>
<l>Alse gi waent wel doen, beclaeghts u."</l>
<l>Doe namen si har peerde</l>
<l>Ende voeren daer op harre veerde.</l>
<l>Die naen vermaende hen also houde</l>
<l>27925 Dat elkerlijc gedinken soude</l>
<l>Dat haerlijc hem sculdech was .i. loen.</l>
<l>Si seiden: si soudent wel doen.</l>
<l>Lanceloet vraghde hem ochte si</l>
<l>Ywerinc mochte herbergen daer bi.</l>
<l>27930 "Ic ne weets niet," antwerde die naen,</l>
<l>"Want die nacht es sere gegaen,</l>
<l>Ende hier ne es ghene herberge nu ter wilen</l>
<l>Naerre dan .vij. milen,</l>
<l>Sonder dat .i. hermitage hier bi</l>
<l>27935 Over .ij. milen steet." Doe seide hi:</l>
<l>"Leidt ons derwart." Ende die naen</l>
<l>Leidese ter hermitagien saen;</l>
<l>Ende alsi quamen daer binnen</l>
<l>Waren si gheherbercht met minnen.</l>
<l>27940 Alse hare perde bericht waren</l>
<l>Si ontwapenden hen sonder sparen,</l>
<l>Ende die naen nam orlof saen,</l>
<l>Ende seide hi woude en wech gaen.</l>
<l>Hi voer en wech, ende si bleven</l>
<l>27945 Metten hermite, die hen ghegeven</l>
<l>Heeft tetene borne ende broet.</l>
<l>Na den etene seide tot hem Lanceloet:</l>
<l>"Live here, ic sach heden</l>
<l>.I. aventure, daer ic quam gereden,</l>
<l>27950 Ic bidde u sere dat gi mi das</l>
<l>Bercht, ochte gijt wet wat was;</l>
<l>Want int foreest daer ic heden reet</l>
<l>Sagic enen witten hert, die vor mi leet,</l>
<l>Die om sinen hals hadde doe</l>
<l>27955 Ene guldene ketene: ende daer toe</l>
<l>Sagic met hem gaen .vi. libarde,</l>
<l>Dine gheleidden met groter varde,</l>
<l>In der ghelike, ende in der gebare,</l>
<l>Ocht ene heilege dinc ware."</l>
<l>27960 Doe antwerde die goede man:</l>
<l>"Saghedi den witten hert dan,</l>
<l>Ghi hebt een der meester wonder gesien</l>
<l>Dat gi noit saeght vor dien;</l>
<l>Ghi, noch geen man, ne sult van dien dingen</l>
<l>27965 Iet te hoefde moghen bringen,</l>
<l>Sonder die goede riddere allene,</l>
<l>Die van beiden al ghemene,</l>
<l>Dats in groter godertiernhede</l>
<l>Ende in ridderscape mede,</l>
<l>27970 Alle ertsche ridders liden sal;</l>
<l>Hi sal daventure tinde bringen al</l>
<l>Van herte ende van libarden toe,</l>
<l>Ende hi sal oppenbaren hoe</l>
<l>Die libarde daertoe quamen</l>
<l>27975 Dat si den hert in hoeden namen.</l>
<l>Dit en es enghene toverye</l>
<l>Noch werc van enegher duvelie.</l>
<l>So wonderlike aventure die gevel</l>
<l>[.......] hem, dat weet wel,</l>
<l>27980 Omden wille van onsen here</l>
<l>Die te wonderne es sere."</l>
<l>Lanceloet seide: "Nadien dat wi nu</l>
<l>Hier af niet moghen weten van u</l>
<l>Noch bi anderen man ghene,</l>
<l>27985 Sonder biden goeden riddere allene,</l>
<l>Dien God onnen sal der ere,</l>
<l>Ne perse ic u hier af niet mere.</l>
<l>Bericht mi van ere andre saken dan;</l>
<l>Want ic wane dat gheen man</l>
<l>27990 Vanden foreeste ne weet soe vele</l>
<l>Alse ghi, in ernste noch in spele.</l>
<l>Ic quam in dit foreest gereden</l>
<l>Dar ic vant een pawelgoen tere steden,</l>
<l>Daer ic enen riddere in vant:</l>
<l>27995 Ic moeste jegen hem josteren te hant,</l>
<l>Woudic ochte ne woude toe.</l>
<l>Ic josteerde ende staken doet doe.</l>
<l>Doe quamen daer ut .xij. joncfrouwen,</l>
<l>Die mi seiden met groten rouwen</l>
<l>28000 Dat ic mesdede harde sere,</l>
<l>Dat ic doet sloech soe groten here,</l>
<l>Die machtech coninc was ende rike,</l>
<l>Ende die werste een van ertrike.</l>
<l>Sine wouden mi secgen niet mere,</l>
<l>28005 Maer voeren en wech metten doeden here;</l>
<l><edition n="188"/>Noit sint ne hoerdic daer af niet, bedi</l>
<l>Alsi en wech voeren si seiden mi</l>
<l>Si soudens sijn gewroken , sonder waen,</l>
<l>Want men souder mi doet om slaen.</l>
<l>28010 Ic soude gerne weten wat ware:</l>
<l>Niet bedi dat ics ben in vare,</l>
<l>Maer ic wiste gherne die waerheit das,</l>
<l>Ocht hi coninc ende soe groet man was."</l>
<l>Hi seide: "Si seiden waer vander dinc</l>
<l>28015 Dat si seiden dat hi was coninc;</l>
<l>Hi was in die marchen van Scollant</l>
<l>Over here ende coninc becant.</l>
<l>Hi was een die felste nochtan</l>
<l>Ende die ongetrouste man</l>
<l>28020 Die was in al ertrike,</l>
<l>Ende hi dede des wel gelike</l>
<l>Met dien dat hi sinen vader hinc:</l>
<l>Dit was een die felste dinc</l>
<l>Die noit kint jegen vader dede;</l>
<l>28025 Ende u es wel gesciet daer mede,</l>
<l>Dat gine doet sloecht, want u sal</l>
<l>Dit lant daer omme benedyen al.</l>
<l>Ende al ne haddi, sonder waen,</l>
<l>Niet meer goets in uwen live gedaen</l>
<l>28030 Dat ghi doet sloecht den quaden man,</l>
<l>Onse here ware u sculdech nochtan</l>
<l>Te vergevene uwe sonden;</l>
<l>Ghi hebt gedaen nu ten stonden</l>
<l>Dat die liede vanden lande</l>
<l>28035 Ende van anderen menegherande</l>
<l>In peyse sulen sijn nu mere,</l>
<l>Die in pinen waren ere."</l>
<l>Hi seide dat alse hi was jonc man</l>
<l>Was hi geheten die simple Merlan,</l>
<l>28040 Ende alse hi gecroent was heet hi</l>
<l>Die vermalendide Merlan, daer bi,</l>
<l>Dat hi soe fel was worden doe:</l>
<l>Ende die name bleef hem emmertoe.</l>
<l>Si gingen slapen: ende alst dach was</l>
<l>28045 Horden si messe, die dermite las.</l>
<l>Si wapenden hen ende si namen</l>
<l>Orlof, ende reden tes si quamen</l>
<l>In dat grote foreest weder.</l>
<l>Het was een harde heet weder</l>
<l>28050 Ende was omtrint alse Meye.</l>
<l>Si quamen gereden in ene valye,</l>
<l>Daer ene scone fonteyne stont,</l>
<l>Daer hen af luste drinken tier stont.</l>
<l>Si beetten ende dronken daer naer,</l>
<l>28055 Ende bleven hen rustende daer.</l>
<l>Mettien seide mijn her Lanceloet:</l>
<l>"Ic ate gerne, ende ic hats noet."</l>
<l>"Ic ate oec gherne," sprac Mordret,</l>
<l>"Maer ons ees luttel te bet,</l>
<l>28060 Ende ons steets wel tonberne:</l>
<l>Wine hebben wat eten, al atewi gherne."</l>
<l>Si deden hare helme af mettien,</l>
<l>Ende alse Lanceloet soude sien</l>
<l>Op Mordrette loech Mordret, ende hi</l>
<l>28065 Seide tot hem: "Twi lachti?"</l>
<l>"Ic lache," antwerde Mordret doe,</l>
<l>"Om die ridders, die ons beslopen soe</l>
<l>Gister navont, dat si ter eerden</l>
<l>Ons beiden staken van onsen perden,</l>
<l>28070 Ende dat wi die perden soe cortelike</l>
<l>Weder hadden ende soe lichtelike."</l>
<l>Alse si hier in talen waren</l>
<l>Saghen si comen gevaren</l>
<l>.ij. gewapende ridders te hen wart.</l>
<l>28075 Doe seide Lanceloet metter vart:</l>
<l>"Nimmermeer ne geloeft mi hier naer,</l>
<l>Ochte icse niet ne sie comen daer,</l>
<l>Die onse perde wanen met staden</l>
<l>Winnen, alsi gisternavont daden.</l>
<l>28080 Sine sulen ons niet moghen deren,</l>
<l>Wi sulen ons al anders verweren."</l>
<l>Hi woude sinen helm binden doe,</l>
<l>Ende Mordret sprac hem aldus toe:</l>
<l>"Here, wildi u wapenen nu</l>
<l>28085 Om .ij. ridders, daer ic ben bi u?</l>
<l>Ic sal u hare perde delivereren</l>
<l>Alse wel, bi der hulpen ons heren,</l>
<l>Als si ons die onsen namen</l>
<l>Doe si op ons onversien quamen."</l>
<l>28090 Lanceloet bant sinen helm metter vart,</l>
<l>Ende Mordret den sinen, ende sat op sijn part,</l>
<l>Ende nam een spere in sine hant,</l>
<l>Ende reet op den ghenen te hant</l>
<l>Dien hi vore sach comen doe,</l>
<l>28095 Ende geraectene metten spere soe,</l>
<l>Dat hi moeste vanden perde</l>
<l>Achterwart vallen ter erde,</l>
<l>Ende quetste hem soe in dat vallen,</l>
<l>Dat hi in onmacht lach met allen.</l>
<l>28100 Mordret nam des ridders part</l>
<l>Ende voret te Lancelote wart.</l>
<l>Daerna reet hi opten anderen, dine stac</l>
<l>Dat sijn spere te stucken brac;</l>
<l>Ende Mordret staken weder</l>
<l>28105 Ende geraectene bat neder,</l>
<l>Ende maecte hem ene wonde soe groet,</l>
<l>Dat hi gheens ersaters ne hadde noet.</l>
<l>Hi nam dat pert metter hant,</l>
<l>Ende voeret daer hi Lancelote vant;</l>
<l>28110 Hi gaeft hem ende seide mede:</l>
<l>"Nu hebdire twee in die stede</l>
<l>Van den onsen, here, twaren,</l>
<l>Die ons gisteren genomen waren.</l>
<l>Doettere mede dat u wille si."</l>
<l>28115 Lanceloet seide: "Here, gi</l>
<l>Doetter selve uwen wille mede,</l>
<l>Diese hebt gewonnen hier ter stede.</l>
<l>Ghi hebt hier, sonder waen,</l>
<l>Alsoe scone ridderscap nu gedaen</l>
<l>28120 Alsic sach doen in langer tijt</l>
<l>Man vander ouden dat gi sijt;</l>
<l>Ende mijn her Walewein mach</l>
<l>Al seker secgen heden den dach</l>
<l>Dat gi hem niet ne slaecht qualike,</l>
<l>28125 Want gi hebbets gedaen goede gelike."</l>
<l>Mordret vraghde Lancelote doe</l>
<l>Wat hi raet datmen metten perden doe?</l>
<l>Hi antwerdde: "Gi sult af cnopen,</l>
<l>Die breidele ende laetse lopen."</l>
<l>28130 Mordret dede alsoe metter vart;</l>
<l>Ende die perde liepen ten foreeste wart.</l>
<l>Opten naesten avont herberghden si</l>
<l>Met enen vavasoer wonende daer bi,</l>
<l>Diese sere eerde tier tonden</l>
<l>28135 Omdat si waren vander tafelronden.</l>
<l>Savonts na den maeltijt een deel</l>
<l>Leidde hise spelen in een proyeel,</l>
<l>Ende bat dat si hem secgen souden</l>
<l>Waerwart si varen wouden.</l>
<l>28140 Lanceloet gaf antwerde den wert:</l>
<l>"Ic vare te Arturs hove wert,</l>
<l>Daer ons herde sere langhet naer,</l>
<l>Want wi in langhen niet ne waren daer."</l>
<l>Die wert seide tot hem na desen:</l>
<l>28145 "Ne suldi ten tornoye niet wesen</l>
<l>Te Pingne vorden casteel,</l>
<l>Daer morgen sulen sijn al gheel,</l>
<l>Coninc ende graven menegherande</l>
<l>Van desen ende van andren lande?</l>
<l>28150 Het ne es van hier maer .ij. milen,</l>
<l>Ende gi dunct mi nu ter wilen</l>
<l>Goede ridders ende werde mede;</l>
<l>Hets scade ne sidi niet tier stede,</l>
<l>Want wandelenden riddere, sonder waen,</l>
<l>28155 Ne sal te rechte gheen tornoy ontgaen."</l>
<l><edition n="189"/>Mordret sweech stille om dat hi woude</l>
<l>Dat Lanceloet vore spreken soude,</l>
<l>Omdat hi beter dan hi ende werder was.</l>
<l>Alse Lanceloet hoerde nymare das</l>
<l>28160 Hem gedacht omden tornoye bi dien,</l>
<l>Dien hi vor Kamaloet hadde gesien,</l>
<l>Die was gemaect om hem al claer,</l>
<l>Om datmenne woude sien aldaer,</l>
<l>Ende dathi vor sine vrouwe dede</l>
<l>28165 Soe groet ridderscap tier stede,</l>
<l>Daer hise sach gewaerlike</l>
<l>Die scoenste vrouwe van ertrike;</l>
<l>Ende hi seide alsoe houde</l>
<l>Dat hi ten tornoye varen soude.</l>
<l>28170 Hi begonste peisen om die sake,</l>
<l>Ende wart int gepeys soe tongemake,</l>
<l>Dat hi sine varwe verloes aldaer,</l>
<l>Ende hem dat herte faelgierde wel naer,</l>
<l>Ende hem die tranen lopen begonden</l>
<l>28175 Over die oghen ten selven stonden,</l>
<l>Soe datment ane hem geware wart.</l>
<l>Ende hi stont op metter vart</l>
<l>Al verveert, ende peysende soe sere,</l>
<l>Dat hi ne wiste wat doen vort mere.</l>
<l>28180 Ende die wert, die hadde vordien</l>
<l>Vele aventuren gesien,</l>
<l>Kinde te hant Lanceloets wesen</l>
<l>Alse hijt sach, ende peysde na desen</l>
<l>Dat dat gepeys dat hi an hem vernam</l>
<l>28185 Van vrouwen ochte van joncfrouwen quam.</l>
<l>Alsemen slapen soude gaen</l>
<l>Die wert dede berecken saen</l>
<l>Elkerlijcs bedde in ene</l>
<l>Camere ende niet ghemene.</l>
<l>28190 Alsi op hare bedde lagen</l>
<l>Quam die wert Lancelote vragen</l>
<l>Hoe hi dade. Hi seide: "Wel nu;</l>
<l>Maer om ene dinc soe biddic u,</l>
<l>Dat gi mi enen anderen scilt</l>
<l>28195 Om den minen lenen wilt:</l>
<l>Ic soude gherne ten tornoye wesen</l>
<l>Onbekint." Hi seide na desen:</l>
<l>"Ic ne wiste waer nu scilt gewinnen</l>
<l>Dan enen bloet roden, die es hier binnen,</l>
<l>28200 Dien moghdi hebben, wildi."</l>
<l>"Ic salne nemen," antwerde hi.</l>
<l>Die wert seide: "Op hoveschede</l>
<l>Biddic u ende op minne mede,</l>
<l>Here, dat ghi mi laet varen met u;</l>
<l>28205 Ic hebbe .iiij. sonen nu,</l>
<l>Die met sulen comen daer</l>
<l>Ende bringhen speren gnoech naer."</l>
<l>Lanceloet seide: "Hi woude wel alsoe.</l>
<l>Die wert ginc tot Mordrette doe,</l>
<l>28210 Ende vrachde hem ocht hi varen soude</l>
<l>Ten tornoye? Hi seide alsoe houde:</l>
<l>Ja hi, wouder sijn geselle gaen.</l>
<l>"Ic weet wel ja," seide die wert saen.</l>
<l>Mordret seide: "Ic vaerre dan."</l>
<l>28215 "Ic bidde u," seide die goede man,</l>
<l>"Op hoveschede, here, dat ghi</l>
<l>Uwen name wilt ondecken mi,</l>
<l>Ende dat ghi mi vroet wilt maken des,</l>
<l>Hoe uwes gesellen name es;</l>
<l>28220 Hi dunct mi soe goet man, here,</l>
<l>Ic begherne te kinnen sere."</l>
<l>Mordret antwerde ende seide hem:</l>
<l>"Here, ic ben Arturs neve, ende bem</l>
<l>Walewein broder ende Mordret gheheten.</l>
<l>28225 Mijn geselle, dat suldi weten,</l>
<l>Es Lanceloet van Lac, des conincs Bans sone</l>
<l>Van Benoye; ende die ghone</l>
<l>Es die beste die den dach heden</l>
<l>Wapene draeght ende vanden besten zeden."</l>
<l>28230 Die wert seide: "Here,</l>
<l>Haddic dat geweten ere</l>
<l>Ic hadde hem meer eren gedaen</l>
<l>Ende meer gedient, sonder waen."</l>
<l>Die wert sciet van hem te hant,</l>
<l>28235 Ende ginc daer hi sine kindere vant,</l>
<l>Ende seide tot hen: "Morghijn</l>
<l>Moetti goet ende vrome sijn;</l>
<l>Hier bi es die beste ridder binnen nu</l>
<l>Van al der werelt, secgic u,</l>
<l>28240 Dien ghi moet morghen alle .iiij.</l>
<l>Dienen in sulker maniere</l>
<l>Dat ghi hem van ringen te ringen</l>
<l>Volghen moet ende speren bringhen</l>
<l>Ten tornoye die wesen sal."</l>
<l>28245 Si seiden: si soudent gerne doen al.</l>
<l>Sanderdaeghs stont vroech op die wert,</l>
<l>Ende sinde speren daer wert</l>
<l>Daer die tornoy wesen soude,</l>
<l>Ende beval waer dat hi woude</l>
<l>28250 Datmen sijns soude ontbiden.</l>
<l>Hi dede opsitten tien tiden</l>
<l>Sine kindere op grote rossiden,</l>
<l>Daer si sekerlike op mochten riden,</l>
<l>Sulke alse daer toe dochten</l>
<l>28255 Ende vele pinen doghen mochten.</l>
<l>Lanceloet stont op metter vart,</l>
<l>Ende hi vraghde sinen wart</l>
<l>Waer hi messe soude moghen horen.</l>
<l>Sijn wert seide dat daer voren</l>
<l>28260 Ene hermitaghe was, daer mochte hi</l>
<l>Messe horen. Doe voeren si,</l>
<l>Ende reden daer si in corten stonden</l>
<l>Ene harde rike tombe vonden,</l>
<l>Ende vore die tombe stont een man,</l>
<l>28265 Die witte cledere hadde an;</l>
<l>Hi sceen wel van religione.</l>
<l>Hi cnielde ende was in orisone.</l>
<l>Hi was soe out, dat si vordien</l>
<l>Noit soe ouden man ne hadden gesien;</l>
<l>28270 Niet bedi hi was aldoe nochtan</l>
<l>Van sire oude .i. scone man.</l>
<l>Alse die oude man wert geware</l>
<l>Dat die ridders letten na hem dare</l>
<l>Hi richte hem op luchtelike,</l>
<l>28275 Ende noch alsoe dapperlike</l>
<l>Dan si waenden dat hi doen mochte.</l>
<l>Hi vraghde ende ondersochte</l>
<l>Wie die ridders waren bede.</l>
<l>Si seiden hem die waerhede.</l>
<l>28280 Die goede man seide tier tijt:</l>
<l>"Ghi moeght wel secgen dan dat gi sijt</l>
<l>Twe die quaetste ridders die ic weet nu;</l>
<l>Ende waer bi het es willic secgen u."</l>
<l>Hi hiet mettien den waert achter gaen</l>
<l>28285 Ende die andre: si dedent saen.</l>
<l>Hi seide: "Mordret, wetstu waer bi</l>
<l>Ic soe quaden riddere hiete di?</l>
<l>Dat es, secgic u, bider reden,</l>
<l>Dattu noch suls doen meer quaetheden</l>
<l>28290 Dan alle die manne van ertrike;</l>
<l>Want bi di sal gheellike</l>
<l>Die grote hoecheit vander tafelronden</l>
<l>Te nieute gaen, daer du sels wonden</l>
<l>Ende doen sterven, wes seker des,</l>
<l>28295 Den besten die leeft, ende die dijn vader es:</l>
<l>Ende du suls van sire hant sterven.</l>
<l>Dus sal die vader dan bederven</l>
<l>Biden sone; ende die sone sal</l>
<l>Biden vader bederven al.</l>
<l>28300 Dan sal te nieute gaen dijn geslachte,</l>
<l>Dat nu es vander meester machte</l>
<l>Datmen weet in eertrike.</l>
<l>Nu moghstu di haten suaerlike,</l>
<l>Dat soe vele goeder liede sterven</l>
<l>28305 Bi di sulen, ende bederven."</l>
<l><edition n="190"/>Alse Mordret die tale horde</l>
<l>Hi scaemde hem om die worde,</l>
<l>Ende seide toten goeden man:</l>
<l>"Here, gi segt uwen wille hier an;</l>
<l>28310 Dat ne mach niet gescien, sonder waen,</l>
<l>Dat ic minen vader doet sal slaen,</l>
<l>Want mijn vader es lange doet:</l>
<l>Hier bi ne salmen clein noch groet</l>
<l>Gheloven dies gi hebt gesegt nu."</l>
<l>28315 Doe seide die goede man: "Waenstu</l>
<l>Van dinen vader dat hi doet es dan,</l>
<l>Soe waenstu dat di die coninc Loth wan</l>
<l>Van Orcanye alsoe wel mede</l>
<l>Alse hi dine andre broders dede?"</l>
<l>28320 "Ja hi," antwerde Mordret doe.</l>
<l>Die man seide: "Het ne was niet alsoe;</l>
<l>Bedi di wan .i. ander coninc,</l>
<l>Die machtegher es in alre dinc,</l>
<l>Ende vele es werder dan was die man</l>
<l>28325 Daer du af waens dat hi di wan.</l>
<l>Op dien nacht dat di wan die coninc</l>
<l>Droemde hem een wonderlike dinc;</l>
<l>Want hem droemde, alsict vernam,</l>
<l>Dat .i. serpint van hem quam,</l>
<l>28330 Dat al sijn lant bernde clein ende groet,</l>
<l>Ende al sine liede sloech te doet:</l>
<l>Ende alst hadde alle sine liede</l>
<l>Ghedoet ende sine maisniede,</l>
<l>Ende verwoest algader sijn lant,</l>
<l>28335 Soe liept den coninc op te hant,</l>
<l>Ende woudene versuelgen; mare</l>
<l>Die coninc was van soe groeter ware,</l>
<l>Dat hi tserpijnt doet sloech doe;</l>
<l>Maer hi was daer af gevenijnt soe,</l>
<l>28340 Dat hi vanden venine starf.</l>
<l>Ende om dattu nu dese warf</l>
<l>Te bat suls geloven dat war si:</l>
<l>Du suls vinden, dat secgic di,</l>
<l>In Sente Stevens kerke te Kamaloet</l>
<l>28345 Een serpijnt gemaelt, dat dijn vader geboet</l>
<l>Daer te makene om dat hi</l>
<l>Dies droems woude gedinken daer bi.</l>
<l>Du best dat serpijnt heden den dach,</l>
<l>Dat dijn vader in drome sach,</l>
<l>28350 Want du best sonder goedertiernheide</l>
<l>Ende sonder genadecheide;</l>
<l>Niet bedi du heves gewesen</l>
<l>Godertieren noch binnen desen</l>
<l>Dattu heefs nuwe man ghesijn,</l>
<l>28355 Maer nu meer sal risen dijn venijn,</l>
<l>Ende du sels een serpint sijn vort an,</l>
<l>Ende na dine macht doden meneghen man.</l>
<l>In weet wat ic meer secgen mach;</l>
<l>Du suls meer quaets doen op enen dach,</l>
<l>28360 Dat wetic wel, dan dijn geslachte al</l>
<l>Binnen al sinen live goets doen sal.</l>
<l>Ic, die man ben van sulker oude,</l>
<l>Datmen mi niet doet slaen ne soude</l>
<l>Bi rechte van mire outheide,</l>
<l>28365 Sal moten gevoelen die felheide;</l>
<l>Want ic weet wel, dattu, sonder waen,</l>
<l>Mi met dire hant doet suls slaen."</l>
<l>Mordret antwerde hem metter vart:</l>
<l>"Alsoe helpe mi God, her vielgart,</l>
<l>28370 Ic hebbe u saken horen toghen</l>
<l>Daer ghi in hebt ghelogen;</l>
<l>Maer in dien dat gi segt, sonder waen,</l>
<l>Dat ic u doet soude slaen,</l>
<l>Ghine hebt niet ghelogen daer an."</l>
<l>28375 Doe seide tot hem die goede man:</l>
<l>"Ic bidde di dattu mi verdraeghs dach,</l>
<l>Dat ic jegen Lancelote spreken mach;</l>
<l>Ende doet uwen wille daer naer."</l>
<l>Mordret seide hem al claer:</l>
<l>28380 "Ghine belieght mi, here,</l>
<l>Noch anderen man nimmermere."</l>
<l>Hi trac dat suert doe ende gaf</l>
<l>Hem enen slach dat sijn hoeft vloech af,</l>
<l>Ende dat die lichame met allen</l>
<l>28385 Vor sine voete doet moeste vallen.</l>
<l>"Ay Mordret," seide Lanceloet saen,</l>
<l>"Ghi hebt al te groet quaet gedaen,</l>
<l>Ende oec grote hoeftsonde daer an,</l>
<l>Dat gi doet hebt desen man.</l>
<l>28390 Die u niet en hadde mesdaen.</l>
<l>Ic segt u wel al sonder waen,</l>
<l>U ne gesciet goet nimmermere</l>
<l>Maer scande ende onere."</l>
<l>Mordret sprac: "Ne horedi niet wat hi</l>
<l>28395 Duvelien seide tote mi?</l>
<l>Also hulpe mi God. het rouwet mi sere</l>
<l>Dat icken niet ne sloech doet ere."</l>
<l>Lanceloet sach opten doden ende vant</l>
<l>Enen brief doe in sine hant.</l>
<l>28400 Hi beette ende nam den brief daer nare,</l>
<l>Soe dats Mordret niet ne wart geware,</l>
<l>Ende leidene behouden soe,</l>
<l>Datter nieman af ne wiste doe.</l>
<l>Tierst dat die wert geware das</l>
<l>28405 Wart, dattie man doet geslagen was,</l>
<l>Hi was drove van dien saken,</l>
<l>Maer hine dors ghene ghelike maken</l>
<l>Omdat hi Lancelote ontsach.</l>
<l>Si lieten den doden daer hi lach</l>
<l>28410 Ende clommen den berch op wart,</l>
<l>Dat hen sere te pinen wart,</l>
<l>Ende vonden den hermite gereet daer doe</l>
<l>Dat hi messe soude secgen toe.</l>
<l>Tierst dat messe begonnen was</l>
<l>28415 Lanceloet trac hem, alsict las,</l>
<l>Vanden anderen an dene side,</l>
<l>Ende trac ut die letteren tien tide,</l>
<l>Die hi den goeden nam uter hant,</l>
<l>Daer hi dus in gescreven vant:</l>
<l>28420 "Hore na mi Mordret, daer ic bi</l>
<l>Die doet mote ontfaen; ic segge di,</l>
<l>Dat di wan coninc Artur die vrye,</l>
<l>Andes conincs Loths wijf van Orcanye;</l>
<l>Hine sal niet met di doen, sonder waen,</l>
<l>28425 Min dan du met mi heves gedaen:</l>
<l>Al slaestu mi dat hoeft af, hi sal</l>
<l>Die steken dorden lichame al,</l>
<l>Datmen sal die sonne nadien</l>
<l>Dor dinen lichame scinen sien.</l>
<l>28430 Dot wonder sal, dat seide hi,</l>
<l>God toenen al in di.</l>
<l>Dan sal ridderscap in alre manyren</l>
<l>Vanden Groten Bertangen falgyren,</l>
<l>Want en gheen man ne sal na dien,</l>
<l>28435 Sonder in drome, den coninc Artur sien."</l>
<l>Dus sach Lanceloet die letteren an,</l>
<l>Ende hem ontfarmde sere dan</l>
<l>Van den coninc Arture, dien hi</l>
<l>Boven alle manne minde, bedi</l>
<l>28440 Hi hadde an hem alle die hovescheden</l>
<l>Vonden ende die goedertiernheden</l>
<l>Die in manne mochten wesen doe:</l>
<l>Ende mochte hi redene vinden daer toe,</l>
<l>Dat hi Mordrette mochte doet slaen,</l>
<l>28445 Hine hadde noit dinc soe gerne gedaen,</l>
<l>Ne haddine niet om die minne gespart,</l>
<l>Die hi droech te Waleweine wart.</l>
<l>Na die messe ginc nederwert</l>
<l>Lanceloet weder te sinen wert</l>
<l>28450 Ende wapende hem te hant;</l>
<l>Ende eer hi sinen helm bant</l>
<l>At hi ende sine geselle saen</l>
<l>Om dat si te sekere souden gaen.</l>
<l>Die wert hadde hem ghereet doe</l>
<l>28455 Rode wapene ende scilt toe,</l>
<l><edition n="191"/>Ende gaf Mordrette witte wapene daer.</l>
<l>Si scieden saen van danen daer naer</l>
<l>Ende voeren ten mersche na desen,</l>
<l>Daer die tornoy soude wesen.</l>
<l>28460 Lanceloet vraghde in welker siden</l>
<l>Dat meest liede waren tien tiden.</l>
<l>Men seide hem dat Galahoudijn also houde</l>
<l>Al die beste liede hebben soude;</l>
<l>"Ende van buten sulen vremde liede</l>
<l>28465 Wesen met harre maisniede,</l>
<l>Dats des conincs neve van Norgales,</l>
<l>Ende hi die coninc van .c. ridders es,</l>
<l>Ende daertoe die grave van Florestan:</l>
<l>Dit sijn van buten die goede man;</l>
<l>28470 Ende van binnen sulen van desen</l>
<l>Lande alle die beste ridders wesen;</l>
<l>Ende om die van buten mere</l>
<l>Te versuaerne heeft mijn here</l>
<l>Galahoudijn ridders onthouden nu,</l>
<l>28475 Die van Arturs hove sijn, secgic u;</l>
<l>Maer ic ne weet bi wat aventuren</l>
<l>Dat hise heeft nu ter uren."</l>
<l>Alse Lanceloet vanden gesellen</l>
<l>Van Arturs hove hoerde tellen</l>
<l>28480 Hi wiste alte hant, twaren,</l>
<l>Dat si vander queste waren;</l>
<l>Ende hem gaf sijn sin alsoe houde</l>
<l>Dat hi met dien van buten sijn woude,</l>
<l>Om datter buten waren min</l>
<l>28485 Dan hi verstont datter waren in.</l>
<l>Si reden soe verre, dat si quamen</l>
<l>Op enen berch, daer si vernamen</l>
<l>Beneden hen in een dal</l>
<l>Vele ridders vergadert over al.</l>
<l>28490 Die tornoy was ytowert begonnen,</l>
<l>Daer vele ridders te hope ronnen,</l>
<l>Daer ytowert met allen</l>
<l>Vele ter eerden was gevallen;</l>
<l>Soe dat wel .vc. ridders waren</l>
<l>28495 Aldaer vergadert met scaren,</l>
<l>Die daer quamen om tornyren,</l>
<l>Verdect met coverturen dieren.</l>
<l>Die gesellen vander queste waren</l>
<l>Om josteren ute gevaren,</l>
<l>28500 Ende het hadt die coninc van Norgales</l>
<l>Doe soe wel gedaen, sijt seker des,</l>
<l>Ende die coninc van .c. ridders toe,</l>
<l>Dat die van binnen ne mochten doe</l>
<l>Niet langhere alsoe geduren,</l>
<l>28505 Ende moesten achter trecken tier uren,</l>
<l>Bedi daer was van groten doene</l>
<l>Die coninc van .c. ridders, ende coene;</l>
<l>Maer na dien dat mijn her Walewein</l>
<l>Ende Bohort ende Hestor quamen int plein,</l>
<l>28510 Ende hare andre gesellen mede,</l>
<l>Ne was daer nieman tier stede,</l>
<l>Hine was ververt tien stonden;</l>
<l>Want si in hare comen begonden</l>
<l>Steken ende slaen soe onsochte,</l>
<l>28515 Dats elken man wonderen mochte.</l>
<l>Daer waren loedsen gericht, daer vrouwen</l>
<l>Ende joncfrouwen den tornoy quamen scouwen,</l>
<l>Die wel wisten dat daer was doe</l>
<l>Walewein ende sine gesellen toe,</l>
<l>28520 Ende hadden hare wapene te hant</l>
<l>Bi vragene harde wel bekant,</l>
<l>Dat si dus spraken van al dien,</l>
<l>Dat si daer ane hadden gesien,</l>
<l>Dat die metten suerten wapenen deden wel</l>
<l>28525 Ende vele bat dan yman el,</l>
<l>Daer Hestor van Mares een af was,</l>
<l>Ende Bohort die ander, alsict las.</l>
<l>Si dedent soe wel tier stede,</l>
<l>Datse elc mochte houden bede</l>
<l>28530 Over goede ridders bi dien</l>
<l>Datmen daer ane mochte sien;</l>
<l>Ende si hadden gesellen, twaren,</l>
<l>Die noch traghe noch ververt ne waren,</l>
<l>Maer si worpen hen in der porsen,</l>
<l>28535 Ende worpen ridders van haren orsen:</l>
<l>Si deden daer soe vele toe,</l>
<l>Dat die van buten niet meer ne dochten doe,</l>
<l>Maer si moesten van node vlien.</l>
<l>Alse Lanceloet wart geware van dien</l>
<l>28540 Hi seide: "Hets leden menech dach</l>
<l>Dat ic niet soe vele goeder liede ne sach</l>
<l>Alsic nu sie in ere stede.</l>
<l>Ay God, bi uwer genadechede,</l>
<l>Ic saghere vele meer, sonder saghe,</l>
<l>28545 Te Kamaloet in dien daghe</l>
<l>Dat ic daer achterstwerf tornierde,</l>
<l>Ende die vander tafelronden scoffierde.</l>
<l>Nu mochtemen wel secgen oppenbare</l>
<l>Dat mine proueche cleine ware</l>
<l>28550 Ne mochtic niet alle die</l>
<l>Doen verwandelen die ic hier sie."</l>
<l>Hi liet die glavie neder gaen</l>
<l>Ende trac den scilt bat na hem saen,</l>
<l>Ende bat Mordrette also houde</l>
<l>28555 Dat hi hem an volghen soude;</l>
<l>Ende hi liet lopen te hant</l>
<l>Daer hi Keyen den drossate vant</l>
<l>In sijn gemoet, dien hi ter eerde</l>
<l>Neder stac al metten perde.</l>
<l>28560 Hi reet vort, ende staker in dat doen</l>
<l>Twe af eer hi wech warp sijn trinsoen.</l>
<l>Soe dat Bohort daerop began sien,</l>
<l>Ende hem dochte wel van dien</l>
<l>Dattet harde scone gelopen was;</l>
<l>28565 Ende hine waende niet das,</l>
<l>Dat die ghene Lanceloet mochte sijn doe</l>
<l>Omdat hine gewapent sach alsoe.</l>
<l>Hi nam sinen broder te hant,</l>
<l>Lyonele, ute bider hant</l>
<l>28570 Ende seide: "Broder, hebdi van dien</l>
<l>Die scone josten iet gesien?"</l>
<l>"Ic ne sach noit man, sonder waen,</l>
<l>Soe scone steken alse hi heeft gedaen,</l>
<l>Sonder Lanceloet, ende bedi</l>
<l>28575 Wanic wel dat Lanceloet si."</l>
<l>"Ic loefde gerne bi dien dingen,</l>
<l>Broder, dat wi na hem gingen:</l>
<l>Es hijt, wi sulene te hant</l>
<l>Bi sinen werken hebben becant,</l>
<l>28580 Want hem ne mach den dach heden</l>
<l>Nyman geliken in vromecheden."</l>
<l>Aldus droghen so over een</l>
<l>Lancelote te volgene onder hen .ij.</l>
<l>Hi reet op Acglovele, dien hi stac</l>
<l>28585 Ter erden, ende die glavie brac.</l>
<l>Daer waren in die plaatse .iiij.</l>
<l>Gebrodere, stoute ridders ende fiere,</l>
<l>Ende harde goede liede, twaren,</l>
<l>Die met dien van den castele waren.</l>
<l>28590 Lanceloet stac den enen ter eerde,</l>
<l>Dor sine scoudere, al metten perde,</l>
<l>Soe dat die brodere van desen</l>
<l>Waenden dat hi doet hadde gewesen.</l>
<l>Si bestonden Lancelote metter vart,</l>
<l>28595 Ende slogen hem doet sijn part,</l>
<l>Soe dat hi moeste vallen ter eerde</l>
<l>Bider fauten van sinen perde.</l>
<l>Alse Bohort wart geware das,</l>
<l>Dat Lanceloet afgesteken was,</l>
<l>28600 Hi seide tot Lyonele na dien:</l>
<l>"Lieve broder, nu moghedi sien</l>
<l>Dat dit die ghene niet en es</l>
<l>Dien wi soeken, des sijt ghewes;</l>
<l>Want van Lancelote wetic wel,</l>
<l>28605 Dat noit om .ij. ridders ocht om .iij. ne vel;</l>
<l><edition n="192"/>Niet bedi dese es herde goet man:</l>
<l>Die proueche van desen nochtan</l>
<l>En es der sire niet gelike."</l>
<l>Doe sloech hi met spoten dapperlike,</l>
<l>28610 Ende stac den coninc soe sere</l>
<l>Van Norgales met enen spere,</l>
<l>Dat hi te hant viel ter eerde;</l>
<l>Ende hi vinc saen ten peerde</l>
<l>Ende voret Lancelote metter spoet,</l>
<l>28615 Daer hine vant staende te voet.</l>
<l>Hi seide: "Here, sit op dit pert:</l>
<l>Soe goet man alse gi sijt ende wert</l>
<l>En es niet sculdech sonder pert te sine;</l>
<l>Ic soude u eer geven dat mine</l>
<l>28620 Eer ic u liete lange te voet staen."</l>
<l>Lanceloet nam tpert ende sat op saen.</l>
<l>Hi wart te hant geware daer af</l>
<l>Dat Bohort was die hem dat pert gaf,</l>
<l>Ende hi wart herde drove van dien</l>
<l>28625 Dat hine te voet hadde gesien.</l>
<l>Mettien vinc hi te sinen suerde</l>
<l>Ende sloech neder ridders ende perde,</l>
<l>Soe dat hen van sinen slagen</l>
<l>Te mayerden al diene saghen,</l>
<l>28630 Ende die wel vochten al stille hilden</l>
<l>Om dat si sijn doen sien wilden.</l>
<l>Hi verliet hem wel te sinen orse,</l>
<l>Ende reet al dore die meeste porse,</l>
<l>Ende al dat hi wech ende weder</l>
<l>28635 Ontmoette sloech hi ter eerden neder.</l>
<l>Hi begonste sulke slage slaen,</l>
<l>Datse nyman ne mochte wederstaen,</l>
<l>Soe dat hi mijn her Waleweine vant</l>
<l>Ende Hestore, die hadden onder hant</l>
<l>28640 Mordrette, ende den helm af gedaen,</l>
<l>Ende leidene en wech gevaen.</l>
<l>Alse Lanceloet dat sach met oghen</l>
<l>Hine wouts niet langhere gedoghen,</l>
<l>Ende sloech op Waleweine soe suare,</l>
<l>28645 Dat hi ter eerden gevallen ware,</l>
<l>Maer dat hi hem an dartsoen helt</l>
<l>Ende reet met sporen over tvelt.</l>
<l>Lanceloet reet op Hestore doe,</l>
<l>Ende slogene op den helm soe,</l>
<l>28650 Dat hi Mordrette moeste laten.</l>
<l>Doe sloech hine soe boven maten,</l>
<l>Dat hi helm ende cofye tier stont</l>
<l>Dor sloech, maer hine was niet gewont.</l>
<l>Hestor wart sere te mayert das,</l>
<l>28655 Bidien dat die slach soe groet was.</l>
<l>Doe peisde Bohort ende dochte</l>
<l>Dat Lanceloet wel wesen mochte,</l>
<l>Biden .ij. slagen die hi hem sach slaen.</l>
<l>Hine woude niet te voet laten staen</l>
<l>28660 Hestore, dien hi minde soe,</l>
<l>Ende hi reet te hem wart doe,</l>
<l>Want hi was in groten vare</l>
<l>Dat Hestor sere gequetst ware.</l>
<l>Hi gaf hem sijn pert ende seide: "Here,</l>
<l>28665 Ic rade u dat gi u wacht vort mere</l>
<l>Te ontmoettene dien riddere, bedi</l>
<l>Hets Lanceloet u broder, dunke mi."</l>
<l>Hestor peisde daer naer</l>
<l>Dat Bohort mochte wel secgen waer,</l>
<l>28670 Biden groten slagen die hi sloech.</l>
<l>"Hi toent mi qualiken gnoech,"</l>
<l>Seide Hestor alsoe houde,</l>
<l>"Dat ic sijn broder wesen soude."</l>
<l>"Hine kende u niet," seide Bohort.</l>
<l>28675 "Wi moten ons wel versien vort</l>
<l>Ende hoeden in allen manieren,</l>
<l>Alse die tornoy sal falgieren,</l>
<l>Dat wi weten waer hi varen sal,</l>
<l>Anders hebbewine verloren al."</l>
<l>28680 Lanceloet dede soe, dat hi sette</l>
<l>Den helm op thooft weder Mordrette.</l>
<l>Lanceloet seide tot hem: "Volgt mi;</l>
<l>Ne lates niet, dat secgic bedi</l>
<l>Stoeddi van mi, dat ic vrese nu</l>
<l>28685 Dat si vaen sulen moghen u;</l>
<l>Ende soe waer dat gi bi mi sijt</l>
<l>U ne sal niet moghen messcien tier tijt,</l>
<l>Op dat ic hebbe mine ghesonde."</l>
<l>Lanceloet seide vort tier stonde:</l>
<l>28690 "Onse sciltcnapen waer sijn si?"</l>
<l>Mordret antworde: "Here, waendi</l>
<l>Dat si u gevolgen moghen?</l>
<l>Hoe souden si moghen gedoghen</l>
<l>Te comene in die porse</l>
<l>28695 Die gi dore rijt met uwen orse?"</l>
<l>Mordret nam ene glavie in die hant</l>
<l>Ende gaf Lancelote ene te hant.</l>
<l>Hi ontmoette mijn her Yweine,</l>
<l>Die hadde gevaen in dien pleine</l>
<l>28700 Dien coninc van Norgales doe,</l>
<l>Die geslagen was ende mesmaect soe,</l>
<l>Dat hi hem niet ne mochte verwaren.</l>
<l>Lanceloet ne lietene nywerinc varen:</l>
<l>Hi sloech mijn her Yweine ter erde</l>
<l>28705 Dat hi vor hem lach metten perde.</l>
<l>Daer wart grote perse saen</l>
<l>Van ridders, die den coninc wouden vaen;</l>
<l>Ende namelike vanden gesellen</l>
<l>Van der questen mochtemen .vi. tellen</l>
<l>28710 Die goede ridders waren ende weerde,</l>
<l>Ende di hen alle pijnden heerde</l>
<l>Om den coninc te vane dan</l>
<l>Onder sine ridders ende sine man.</l>
<l>Hen dochte dat si daer mede</l>
<l>28715 Mochten doen grote vromechede;</l>
<l>Maer Lanceloet dede daer toe</l>
<l>Sulke were, dat si alle doe</l>
<l>Hen scoffierden, dire toe saghen,</l>
<l>Van sinen steken, van sinen slaghen.</l>
<l>28720 Hi sloech Dodinele enen slach</l>
<l>Dat hi ne hoerde noch ne sach,</l>
<l>Ende viel neder vor des hertoghen voete</l>
<l>Van Clarence gequetst onsoete.</l>
<l>Daer mochtemen sien dore riden</l>
<l>28725 Lancelote in allen siden</l>
<l>Den tornoy, so dat nyman tien tiden</l>
<l>Sire slage ne dorste ontbiden.</l>
<l>Lanceloet vacht soe vele emmertoe,</l>
<l>Dat hi alden tornoy hadde doe,</l>
<l>28730 Soe dat hi niet van Mordrette ne vernam</l>
<l>Alse hi ter porten van den castele quam;</l>
<l>Want Walewein ende Gurrees</l>
<l>Ende Gaheret, sijt seker des,</l>
<l>Haddene gevaen ende te blouwen</l>
<l>28735 Met suerden ende dor houwen,</l>
<l>Ende metter perde voete</l>
<l>Getorden ende mesmaect soe onsoete,</l>
<l>Dat hi wel waende te hande</l>
<l>Doet bliven onder hare hande;</l>
<l>28740 Niet bedi hi hadde therte soe fel,</l>
<l>Dat hi tot hem selven seide wel</l>
<l>Dat hi liever alsoe sterven woude</l>
<l>Dan hi verwonnen lien soude,</l>
<l>Ende gedoghede vele tien stonden.</l>
<l>28745 Sijn helm was soe vaste gebonden,</l>
<l>Datten nyman af ne mochte gewinnen.</l>
<l>Daerbi ne mochten sine niet kinnen:</l>
<l>Daer omme mesmaecten sine soe,</l>
<l>Dat wonder was dat hi niet en starf doe;</l>
<l>28750 Ende alse si, die op hem vochten,</l>
<l>Niet meer van hem trecken ne mochten</l>
<l>Lieten sine licgen onsoete</l>
<l>Mesmaect onder der perde voete.</l>
<l>Lanceloet hadde gevochten soe vele</l>
<l>28755 Jegen die vanden castele,</l>
<l><edition n="193"/>Ende die coninc van .c. ridders toe,</l>
<l>Ende die grave van Forestan alsoe,</l>
<l>Dat hen daer af te mayerden</l>
<l>Die vanden castele ende scoffierden,</l>
<l>28760 Ende moesten altehant bidien,</l>
<l>Wouden si ochte ne wouden, vlien.</l>
<l>Si vlouwen in den casteel weder:</l>
<l>Daer vielre vele vander brucgen neder</l>
<l>In dat water, dat diep was herde,</l>
<l>28765 Datter man verdronken ende perde.</l>
<l>Tierst dat Lanceloet verstont dat doen</l>
<l>Die vanden castele soe vloen,</l>
<l>Hi stac dat suert in den scoe</l>
<l>Ende sciet vanden tornoye doe,</l>
<l>28770 Ende reet al dat hi mochte geriden,</l>
<l>Dat nyman ne wiste tien tiden,</l>
<l>Sonder Bohort allene, dijt sach,</l>
<l>Dine gewacht hadde alden dach.</l>
<l>Hi volghde hem te hant nare</l>
<l>28775 Ende peisde wel dat Lanceloet ware.</l>
<l>Hi reet na hem tes hi in een bosch quam,</l>
<l>Dies Lanceloet en ghene ware nam</l>
<l>Dat yman hem volghde alsoe;</l>
<l>Want hi man was die leefde doe</l>
<l>28780 Die lancst vorewart te ridene plach</l>
<l>Dat hi niet weder ombe ne sach.</l>
<l>Daer Lanceloet dorden bosch reet</l>
<l>Hi hadde doe herde heet.</l>
<l>Hi sach vor hem in den pleine</l>
<l>28785 Staen ene wel scone fonteyne</l>
<l>Met diepen watre ende met claren,</l>
<l>Daer vele gravele in waren;</l>
<l>Si spranc neder in een dal</l>
<l>Met .iiij. pijnbomen bedect al,</l>
<l>28790 Daer si mede bescermt was</l>
<l>Vander sonnen heyte; ende dat gras</l>
<l>Stont grone omtrint in den pleine.</l>
<l>Lanceloet besach die fonteyne,</l>
<l>Die hem soe bequam doe hise vant,</l>
<l>28795 Dat hi beette vanden perde te hant,</l>
<l>Dien hi vanden garse eten gaf,</l>
<l>Ende dede zadel ende breidel af.</l>
<l>Hi dede den helm af alsoe houde,</l>
<l>Alse die hem gerne vercoelen soude</l>
<l>28800 Omdat hi quam sere verheit daer.</l>
<l>Alse hi was gelegen daer naer</l>
<l>Int gras om rusten hi sach</l>
<l>Bohorde comen daer hi lach.</l>
<l>Lanceloet spranc op harde saen:</l>
<l>28805 Hi waende dat hine woude bestaen.</l>
<l>Hi wart wel an hem geware nochtan</l>
<l>Dat Bohort was, die selve man</l>
<l>Die hem .i. part gaf in siere noet</l>
<l>Daer sijn pert was geslagen doet.</l>
<l>28810 Dat die .iij. doet hadden geslegen,</l>
<l>Ende hoedde hem te min daer jegen.</l>
<l>Hi peisde oec also houde</l>
<l>Dat hi jegen hem niet vechten ne soude.</l>
<l>Bohort kindene mettien</l>
<l>28815 Tierst dat hine hadde gesien,</l>
<l>Ende hadde daer af bliscap groet.</l>
<l>Te hant spranc op Lanceloet</l>
<l>Als hi wiste dat Bohort was,</l>
<l>Ende was harde blide das.</l>
<l>28820 Hi hiettene willecome saen</l>
<l>Ende seide: "Ic waende u sijn ontgaen,</l>
<l>Maer ic sie wel van u</l>
<l>Dat ghi mi hebt achtervolcht nu:</l>
<l>Dats mi harde lief, twaren;</l>
<l>28825 Want wi sulen te gadre varen</l>
<l>Ten hove wart onder ons lieden,</l>
<l>Het ne si dat ons aventuren scieden.</l>
<l>Nu doet uwe wapene af, ende wi</l>
<l>Sulen ons hier rusten ic ende gi,</l>
<l>28830 Want ic hebbe heden, here,</l>
<l>Gequetst geweest vander sonnen sere."</l>
<l>Bohort ontwapenden daer</l>
<l>Ende ginc bi hem sitten daer naer.</l>
<l>Nu swigic af ende sal tellen</l>
<l>28835 Van Waleweine ende sine gesellen.</l>
<l>Nu gewaget daventure das,</l>
<l>Alse die tornoy leden was</l>
<l>Ende die gesellen vander queste</l>
<l>Algader, minste ende meeste.</l>
<l>28840 In den casteel jegen haren</l>
<l>Wille alsoe ghejaeght waren,</l>
<l>Galahoudijn, die goet was sere,</l>
<l>Dede hen allen grote ere.</l>
<l>Hi deedse ontwapenen doe,</l>
<l>28845 Ende oec met hem bliven toe.</l>
<l>Int begin vanden tornoye gevel</l>
<l>Dat Galahoudijn kinde wel</l>
<l>Gurreesse ende Gariette, twaren,</l>
<l>Die heren Waleweins brodere waren,</l>
<l>28850 Ende si hem weder; ende si</l>
<l>Waren utermaten drove daer bi,</l>
<l>Dat si getorniert hadden alsoe</l>
<l>Dat si den tornoy niet en verwonnen doe.</l>
<l>Hi deedse ontwapenen na dien,</l>
<l>28855 Ende leidese sinen tor besien,</l>
<l>Ende dede hen meerre ere, sonder waen,</l>
<l>Dan hi te voren hadde gedaen.</l>
<l>Maer alse Hestor ende Lyoneel</l>
<l>Bohorde niet ne vonden inden casteel</l>
<l>28860 Si hadden daer af suare clagen,</l>
<l>Ende duchten dat hi ware verslagen.</l>
<l>Alsine daer niet ne vonden</l>
<l>Noch van hem niet verhoren ne conden</l>
<l>Si voeren ter stat na desen</l>
<l>28865 Daer die tornoy hadde gewesen,</l>
<l>Ende sochtene harentare.</l>
<l>Si vonden Mordrette daer nare</l>
<l>Licgende, sonder waen,</l>
<l>Die sinen helm af hadde gedaen.</l>
<l>28870 Hi hadde gehadt heyten soe groet,</l>
<l>Dat hi daer af na was doet.</l>
<l>Si kindene ende vraghden das</l>
<l>Hoe hi daer soe comen was.</l>
<l>"Ic quam hier om rusten," seide hi,</l>
<l>28875 "Want drie ridders hebben geslagen mi</l>
<l>Soe sere, dat ic wel na doet ben."</l>
<l>Ende hi visierde hare wapene hen.</l>
<l>Doe wisten si wel, twaren,</l>
<l>Dat sine .iij. brodere waren,</l>
<l>28880 Gaheret, Gurrees ende Walewein,</l>
<l>Ende si seident hem al plein.</l>
<l>Si vraghden hem om Bohorde,</l>
<l>Ochte hi van hem iet horde;</l>
<l>"Wi hebben grote vrese das,</l>
<l>28885 Dat hi in den tornoy gequetst was."</l>
<l>"Ghi haddene nu vonden," seide Mordret</l>
<l>"Ware hi hier; maer ic wane bet</l>
<l>Dat hi es van deser steden</l>
<l>Na eneghen riddere ghereden."</l>
<l>28890 Doe vraghde hen Mordret vort:</l>
<l>"Hebdi van Lancelote iet verhort?"</l>
<l>Lyoneel vraghden daer naer</l>
<l>Ochte Lanceloet hadde geweest daer?</l>
<l>Mordret seide: "Bi trouwen, ja hi,</l>
<l>28895 Want hi brachte ten tornoye mi."</l>
<l>"Wat wapene droech hier dan Lanceloet?"</l>
<l>Hi seide: "Hi droech wapene roet."</l>
<l>Lioneel seide: "Dat was hi dan,</l>
<l>Die heden den tornoy verwan;</l>
<l>28900 Hoe siwi bedroghen in desen,</l>
<l>Dat hi hier heeft gewesen</l>
<l>Ende wine niet ne spraken,</l>
<l>Noch hi ons van ghenen saken.</l>
<l>Ic waennen Behort kinde, sonder waen,</l>
<l>28905 Ende dat hi na hem es gegaen,</l>
<l><edition n="194"/>Hine ware anders van ons heden</l>
<l>Sonder orlof ghesceden."</l>
<l>Si namen Mordrette metter vart</l>
<l>Ende settene doe op een part,</l>
<l>28910 Ende vordene in den castele al te hant,</l>
<l>Daer hi sine brodere vant,</l>
<l>Die om sinen wille tien tide</l>
<l>Waren beide drove ende blide.</l>
<l>Si waren blide dat hi vonden was,</l>
<l>28915 Ende si waren oec drove das,</l>
<l>Dat sine quetsten soe onsochte</l>
<l>Dat hi niet saen genesen ne mochte.</l>
<l>Si ontwapende tien stonden</l>
<l>Ende deden berecten sine wonden.</l>
<l>28920 Hestor seide doe: "Sekerlike,</l>
<l>Wi hebben heden gewacht qualike</l>
<l>Dat wi wel sculdech te wachtene waren;</l>
<l>Wi hadden binnen onsen scaren</l>
<l>Heden, ende ons beneven,</l>
<l>28925 Dien daer wi hier ombe bleven,</l>
<l>Ende wine kindene niet nochtan."</l>
<l>Walewein sprac: "Was Lanceloet hier dan?"</l>
<l>"Ja hi, ende bi hem, twaren,</l>
<l>Waest dat wi gescoffiert waren."</l>
<l>28930 Si warens erre ende hadden toren</l>
<l>Dat sine alsoe hadden verloren.</l>
<l>Walewein seide doe,</l>
<l>Dat sijt alle horden toe:</l>
<l>"Die sotste liede diemen vinden mach</l>
<l>28935 Siwi, want wi sien alden dach</l>
<l>Lanceloet ende wi ne kinnens niet.</l>
<l>Nu siet wat ons hier es gesciet.</l>
<l>Wi moghen wel rumen dese stede,</l>
<l>Wine doen hier en ghene besechede."</l>
<l>28940 Doe droghen si over een daer</l>
<l>Te porne opten anderen dach daer naer,</l>
<l>Ende Mordret in ene leitiere</l>
<l>Te voerne in dire maniere.</l>
<l>Alse Galahoudijn horde mare das,</l>
<l>28945 Dat Lanceloet ten tornoye was,</l>
<l>Ende hi hem was ontfaren alsoe,</l>
<l>Hi was soe sere tonpeyse doe,</l>
<l>Dat noit ne was soe tongemake;</l>
<l>Ende alsemen ane hem mochte hebben sprake</l>
<l>28950 Hi seide hi woude hebben verloren</l>
<l>Die helecht van sinen lande te voren</l>
<l>Ende hem Lanceloet, sonder waen,</l>
<l>Niet sonder spreken ne ware ontgaen.</l>
<l>Galahoudijn ontboet na die dinc</l>
<l>28955 Van .c. ridders den coninc</l>
<l>Ende den coninc van Norgales,</l>
<l>Die beide gader, sijt seker des,</l>
<l>Van hem hielden al hare lant.</l>
<l>Si quamen tot hem te hant</l>
<l>28960 Ende si maecten feeste vele</l>
<l>Daer binnen den castele,</l>
<l>Soe dat mijn her Walewein doe</l>
<l>Galahoudine dus sprac toe:</l>
<l>"Here, wildi Lancelote sien,</l>
<l>28965 Ic can u wel gheraden te dien.</l>
<l>Wildi varen in Arturs hof</l>
<l>Ghi wert wel bericht daer of;</l>
<l>Want Lanceloet sal in sinxendaghe</l>
<l>Daer wesen al sonder saghe."</l>
<l>28970 Galahoudijn seide alsoe houde</l>
<l>Dat hire emmer wesen soude,</l>
<l>Hem ne lette grote besichede.</l>
<l>Sanderdaeghs ruemden si die stede,</l>
<l>Die gesellen, om te varne te hove wart.</l>
<l>28975 Galahoudijn brachtse in die vart</l>
<l>Vrindelike ende met eren,</l>
<l>Ende si dedene weder keren.</l>
<l>Soe dat si in een foreest quamen,</l>
<l>Dat Broccare hiet bi namen,</l>
<l>28980 Doe hadden si raet onder hen lieden,</l>
<l>Weder beter ware dat si scieden,</l>
<l>Soe dat si te gadre voren vort.</l>
<l>Mijn her Walewein seide dese wort:</l>
<l>"Siet men ons te gadere riden men sal</l>
<l>28985 Secgen dat ons comt van bloetheden al;</l>
<l>Hierbi radic dat wi sceden alle,</l>
<l>Ende elkerlijc in sinen wech valle,</l>
<l>Dat wi niet ne comen gemene</l>
<l>Te hove, maer elc allene."</l>
<l>28990 Doe sprac mijn her Ywein daer toe:</l>
<l>"Soe bedarfs datmen ene dinc doe,</l>
<l>Datmen ymanne met Mordrette</l>
<l>Ende metter leitiren sette</l>
<l>Diene geleiden moghe vort an."</l>
<l>28995 Walewein seide: "Soe kiest dan</l>
<l>Soe wien dat gi wilt te desen."</l>
<l>Ywein seide: "Dat ne sal niet wesen;</l>
<l>Maer kiest wien dat gi wilt dat si,</l>
<l>Het sal soe wel genoghen mi."</l>
<l>29000 Soe dat si hen berieden doe</l>
<l>Ende seiden daer bedorfte toe</l>
<l>Een wel ghesint man ende vroet,</l>
<l>"Want hi es fier ende qualike ghemoet;</l>
<l>En hadde hi te sinen gelede</l>
<l>29005 Sulken man, si mochten bede</l>
<l>Te sulker passagen comen saen,</l>
<l>Daer mense beide soude doet slaen.</l>
<l>Ende hier en es vanden geselle en gheen</l>
<l>Soe vroet, soe ghesint al in een,</l>
<l>29010 Alse mijn her Ywein." Doe seiden si</l>
<l>Dat sine daer toe coren daer bi,</l>
<l>Ende mijn her Ywein antwerde doe</l>
<l>Dat hi ghereet ware daer toe.</l>
<l>Si staken alle hare helme of</l>
<l>29015 Ende namen elc an andren orlof.</l>
<l>Nu swigic van allen den gesellen</l>
<l>Ende sal van Lancelote ende Behorde tellen.</l>
<l>Die aventure seget vort</l>
<l>Dat Lanceloet ende Bohort</l>
<l>29020 Ter fonteynen laghen soe lange,</l>
<l>Dat quam ter sonnen ondergange.</l>
<l>Si saten op hare perde doe</l>
<l>Ende reden toter nacht toe.</l>
<l>Si seiden dat si gerne sochten</l>
<l>29025 Stat daet si herberghen mochten.</l>
<l>Mettien worden si geware</l>
<l>Van enen viere dat bernde clare.</l>
<l>Si begonsten darwart riden.</l>
<l>Doe hoerden si ter ere siden</l>
<l>29030 Ene stimme, die maecte luyt groet</l>
<l>Dies ghelike ochte si hadde noet.</l>
<l>Alsi dat horden onder hen tween</l>
<l>Soe droghen si des over een,</l>
<l>Dat Bohort soude varen daer,</l>
<l>29035 Ende dat hi comen souden daer naer</l>
<l>Te Lancelote ten viere;</l>
<l>Ende scieden aldus sciere.</l>
<l>Behort voer ten gherope wart.</l>
<l>Daer vant hi saen in sine vart</l>
<l>29040 .ij. man, die bi den vlechten helden</l>
<l>Ene joncfrouwe met gewelden,</l>
<l>Ende slogense sere mede;</l>
<l>Ende hi sach te ere andre stede</l>
<l>.vi. manne houden enen man,</l>
<l>29045 Die hem harde sere lagen an,</l>
<l>Ende deden vele onwerden,</l>
<l>Ende slogenne met messen ende met swerden.</l>
<l>Hi was alsoe mesmaect</l>
<l>In himde in broec al naect.</l>
<l>29050 Alse Bohort dat hadde versien</l>
<l>Hi riep: "Ghi sijt alle doet mettien."</l>
<l>Hi sloech den iersten soe,</l>
<l>Dat hi vor hem viel doet doe.</l>
<l>Hi reet enen anderen ter eerde</l>
<l>29055 Metter borst van sinen perde,</l>
<l><edition n="195"/>Dien hi met des perts voete</l>
<l>Berecte harde onsoete.</l>
<l>Daer na es hi in hen allen</l>
<l>Met getrecten suerde gevallen.</l>
<l>29060 Hi velde enen metten suerde</l>
<l>Ende enen andren metten perde,</l>
<l>Soe dat hire .iij. doet sloech doe,</l>
<l>Ende dandre berecte alsoe,</l>
<l>Dat si hem niet weren ne mochten,</l>
<l>29065 Ende dat si hem alsoe doet dochten,</l>
<l>Soe dat Bohort den ghenen te hant</l>
<l>Dien si gevaen hadden ontbant.</l>
<l>Hi vraghde der joncfrouwen na desen</l>
<l>Ochte si soude moghen genesen?</l>
<l>29070 Si seide: "Ic ware genesen dan</l>
<l>Hadde mijn broder sine cledere an."</l>
<l>Hi halp hem ende dedene cleden.</l>
<l>Daer si alle drie te gadre reden</l>
<l>Seide Bohort: "Waer varedi?"</l>
<l>29075 Die joncfrouwe seide: "Here, hier bi</l>
<l>Tonsen huys, daer wi sonder waen</l>
<l>U wel gherne souden ontfaen."</l>
<l>Hi seide hi woude wel alsoe,</l>
<l>Ende si leiddene met hen doe.</l>
<l>29080 Alsi daer quamen int hof</l>
<l>Nam Bohort an hen orlof,</l>
<l>Want hi emmer woude varen,</l>
<l>Dies die andre .ij. drove waren.</l>
<l>Si dancten hem sere bede</l>
<l>29085 Van sire groter hoveschede.</l>
<l>Hi reet daer hi waende tien stonden</l>
<l>Lancelote hebben vonden,</l>
<l>Daer hine niet vinden ne mochte;</l>
<l>Dies was hi drove in sijn gedochte,</l>
<l>29090 Soe dat hi dien nacht int foreest lach</l>
<l>Ende peysde alst ware dach</l>
<l>Dat hi soude varen te hove wart.</l>
<l>Hi quam gereden in sine vart</l>
<l>Soe dat hi uten foreeste quam</l>
<l>29095 Hi reet soe verre, dat hi vernam</l>
<l>Den casteel van Corbenyc, daer hi saen</l>
<l>In voer ende waser wel ontfaen.</l>
<l>Si deden grote feeste bede,</l>
<l>Die coninc ende sijn dochter mede.</l>
<l>29100 Bohort seide toten coninc:</l>
<l>"Ic vraghde u gerne ene dinc,</l>
<l>Here, mocht sijn bi uwen peise:</l>
<l>Dat es van desen paleise</l>
<l>Daer wi in sijn nu ter uren,</l>
<l>29105 Ochte es tpaleys van aventuren?"</l>
<l>"Jaet," seide die coninc na dien.</l>
<l>"Wi hebbenre aventuren gesien</l>
<l>Die scone waren," seide hi.</l>
<l>Bohort seide: "Dat icker in si,</l>
<l>29110 Ic ne scede henen nimmermere</l>
<l>In ligger enen nacht in ere</l>
<l>Ende sie vanden wondre dat sach</l>
<l>Mijn here alse hire in lach."</l>
<l>Die coninc seide: "Ay here,</l>
<l>29115 Ne segt dit nimmermere;</l>
<l>Dat ne mach altoes niet gescien,</l>
<l>Want ic ben seker wel van dien,</l>
<l>Ghine sout daer af niet sceden moghen</l>
<l>Sonder scande ocht scade gedoghen,,</l>
<l>29120 Ende om die helecht van minen lande</l>
<l>Ne woudic niet dat gi hadt scande</l>
<l>Die ic u mochte ontkeren;</l>
<l>Men sout oec ane mi blameren."</l>
<l>Bohort antwerde te desen:</l>
<l>29125 "Ic hebbe hier anderwerf gewesen</l>
<l>Dat icker niet toe ne dede,</l>
<l>Ende daer hielden liede haer sceren mede</l>
<l>In staden daer ic sider was.</l>
<l>Hier bi doe ic u seker das,</l>
<l>29130 Dat ic nemmermere henen ne kere,</l>
<l>Ic ne sal hier sterven ere."</l>
<l>Die coninc seide: "Ic ne wille u</l>
<l>Dat hier bi niet ontkeren nu,</l>
<l>Maer te nacht." Hi vraghde waer bi.</l>
<l>29135 "Ic saelt u secgen," seide hi.</l>
<l>Sanderdaghes alse Bohort op was gestaen</l>
<l>Ende hi te messen soude gaen</l>
<l>Riet hem die coninc ene sake,</l>
<l>Dat hi sine biechte sprake</l>
<l>29140 Eer hi om eneghe dinghe</l>
<l>Int palays van aventuren ghinghe.</l>
<l>Hi hielt over goet dat raden,</l>
<l>Ende sprac van allen mesdaden</l>
<l>Die hi hadde gedaen biechte doe,</l>
<l>29145 Ende ontfinc onsen here toe;</l>
<l>Ende binnen dien daghe in gere wise</l>
<l>Ne woude hi eten andre spise.</l>
<l>Savonts ginc hi gewapent ter curen</l>
<l>Int paleys van aventuren:</l>
<l>29150 Daer ne bleef creature ne ghene</l>
<l>Int paleys, dan hi allene.</l>
<l>Ende hi ginc sitten te hant</l>
<l>Opt bedde vanden wondere dat hi daer vant.</l>
<l>Ende alse hire op geseten was</l>
<l>29155 Begonste risen, alsict las,</l>
<l>Een storm, een wint soe groet,</l>
<l>Dat hi alle die vinstren ontsloet</l>
<l>Ende deedse alle te gadre slaen,</l>
<l>(Nochtan waser wel .c., sonder waen,)</l>
<l>29160 Dat sceen dat dat paleys met allen</l>
<l>Alte hant soude nedervallen.</l>
<l>Tierst dat leden was dat</l>
<l>Hi sach opt bedde daer hi sat</l>
<l>Ute ere cameren comen een spere;</l>
<l>29165 Ende dat yser blicte soe sere</l>
<l>Ochte ene bernende kerse ware.</l>
<l>Het quam te hem wart oppenbare</l>
<l>Ende stakene dore bede</l>
<l>Scilt ende halsberch mede,</l>
<l>29170 Ende wondene in die scoudere toe.</l>
<l>Hi scoffierde hem een deel doe</l>
<l>Alse hi nymanne en sach dant spere</l>
<l>Daer hi mede gewont was sere,</l>
<l>Ende niet ne wiste wine stac.</l>
<l>29175 Hi gevoelde wel dat ment ut trac;</l>
<l>Ende alst yser was uut gedaen</l>
<l>Sach hi dat spere keren saen</l>
<l>In die camere daert uut was comen.</l>
<l>Alse hi dit hadde vernomen</l>
<l>29180 Hi bleef opt bedde sittende daer,</l>
<l>Siec ende mesmaect soe suaer,</l>
<l>Datter een ander af sterven soude;</l>
<l>Maer hi peysde dat hi woude</l>
<l>Aldien nacht daer bliven ende sien</l>
<l>29185 Watter hem af mochte gescien.</l>
<l>Hi was daer onlange alse hi vernam</l>
<l>Dat een ridder gewapent quam</l>
<l>Ute ere camere gegaen,</l>
<l>Groet van lichamen ende wel gedaen;</l>
<l>29190 Ende alse hi Bohorde sach hi seide:</l>
<l>"Gaet vanden bedde sonder beide</l>
<l>Ende gaet rusten tere andre stede."</l>
<l>Bohort was dies niet ne dede,</l>
<l>Maer hi bleef daer al stille</l>
<l>29195 Ende seide dat hijs dor sinen wille</l>
<l>Niet de dade noch dor anderen man,</l>
<l>Ende datter bliven soude nochtan.</l>
<l>Die ridder seide: "Ocht gi soe doet</l>
<l>Wet dat ic jegen u vechten moet.</l>
<l>29200 Gi sulter lettel ane winnen, welc si</l>
<l>Dat ic u doet slae ochte gi mi,</l>
<l>Ende ic moet vechten jegen u,</l>
<l>Es dat sake dat gi niet op ne staet nu."</l>
<l>"Ic ne stae niet op," seide Bohort.</l>
<l>29205 Dander seide: "Wacht u dan vort."</l>
<l><edition n="196"/>Ende alse Bohort wert geware</l>
<l>Dat hi vechten moeste dare</l>
<l>Hi stont op sere gewont,</l>
<l>Dat een man, die tier stont</l>
<l>29210 Gehadt hadde al sulke wonden,</l>
<l>Hem dies niet ne hadde onderwonden;</l>
<l>Maer hi was soe vromech ende soe goet,</l>
<l>Dat hem vele bat int herte stoet,</l>
<l>Dat hi daer in eren sterven woude</l>
<l>29215 Dan hi met scanden ontgaen soude.</l>
<l>Hi trac altehant sijn suert</l>
<l>Ende ginc ten riddere wert.</l>
<l>Hi sloech op hem dapperlike:</l>
<l>Dander werde hem stoutelike.</l>
<l>29220 Ende al was Bohort gewont ere</l>
<l>Hi was noch dapper ende stout sere,</l>
<l>Ende liep op in sulker manieren</l>
<l>Den riddere int ierste asselgieren,</l>
<l>Dat hi niet mochte geduren</l>
<l>29225 Ende vloe in die camere tier uren,</l>
<l>Daer dat grael ut comen soude.</l>
<l>Alse hire in was also houde</l>
<l>Quam hem adem ende cracht weder,</l>
<l>Die hi hadde laten vallen neder.</l>
<l>29230 Al was hi eer moede ende gewont,</l>
<l>Hi was nu gherust ende gesont</l>
<l>Ende alse licht alse hi was ere.</l>
<l>Hi liep Bohorde op soe sere,</l>
<l>Dat hi hem te mayerde van dien,</l>
<l>29235 Ende seide als hi dit hadde gesien:</l>
<l>"Ic ne weet nu wat secgen van desen;</l>
<l>Hi dochte mi eer verwonnen wesen,</l>
<l>Maer sint hi in die camere was</l>
<l>Ben ic geware worden das,</l>
<l>29240 Dat hem sine vracht es weder comen;</l>
<l>Ende alse icker an hebbe vernomen</l>
<l>Hi es nu alsoe starc alse hi</l>
<l>Int begin was, ic ne weet waer bi."</l>
<l>Die riddere liep op hem saen</l>
<l>29245 Ende begonste grote slage slaen.</l>
<l>Bohort werde hem ende sloech onsochte,</l>
<l>Dien niet wel onder doen ne mochte</l>
<l>.i. riddere allene, hi ne ware</l>
<l>Alte vromech ende alte mare.</l>
<l>29250 Hi dede soe bi sire lichthede</l>
<l>Ende bi sire cracht mede,</l>
<l>Dat die ridder onder ginc; ende na dien</l>
<l>Alse die ridder woude vlien</l>
<l>In die camere, daer hi vor dat doen</l>
<l>29255 Anderwerf in hadde gevloen,</l>
<l>Bohort waser jegen alsoe houde,</l>
<l>Ende seide dat hire niet in ne vlien soude.</l>
<l>Hi trac hem sinen helm af doe,</l>
<l>Ende warpene onder sine voete toe,</l>
<l>29260 Ende seide hi soudene doet slaen</l>
<l>Hine gave hem op gevaen.</l>
<l>Die ridder, die wel sach bloet</l>
<l>Datten dander soude slaen doet,</l>
<l>Het ne ware dat hi bade</l>
<l>29265 Den riddere om genade,</l>
<l>Hi bat genaden Behorde.</l>
<l>Ende alse Bohort dat horde</l>
<l>Hi seide: "Du moets mi sekeren dan</l>
<l>Alse riddere ende getrouwe man</l>
<l>29270 Dattu sels comen, sonder saghe,</l>
<l>In Arturs hof in sinxendaghe,</l>
<l>Waer dat hijt hout, ende di saen</l>
<l>Den coninc opgeven gevaen</l>
<l>Van Bohorts halven van Gaunes."</l>
<l>29275 Dander was gewillech des:</l>
<l>Hi sekeret, ende Bohort ginc weder</l>
<l>Op dat bedde sitten neder.</l>
<l>Alse Bohort was opt bedde geseten</l>
<l>Quamen op hem, dat suldi weten,</l>
<l>29280 Dore elke vinstre scarpe scichte</l>
<l>Ocht quarele gevlogen bedichte,</l>
<l>Dat hise gevoelde te menegher stede,</l>
<l>Ane scilt ende ane halsberch mede,</l>
<l>Ende was in vele steden gewont;</l>
<l>29285 Maer hine verporde hem niet tier stont.</l>
<l>Hi sat al stille emmertoe</l>
<l>Ochte hi gheen arch ne hadde doe,</l>
<l>Ende waende dat die aventuren</l>
<l>Noch langhere souden duren.</l>
<l>29290 Alse die schichte waren leden doe</l>
<l>Loken alle die vinsteren weder toe</l>
<l>Met sulken storme ocht met allen</l>
<l>Dat palays soude neder vallen.</l>
<l>Het wert donker daer binnen daer af,</l>
<l>29295 Want die mane luttel clareiden gaf.</l>
<l>Doe quam ute ere cameren te hem wart</l>
<l>Een wonderlijc groet liebart.</l>
<l>Bohort spranc op na dien</l>
<l>Alse hi den liebart hadde gesien</l>
<l>29300 Ende trac sijn suert alsoe houde</l>
<l>Om dat hi den liebart slaen woude.</l>
<l>Die liebart quam jegen hem te handen</l>
<l>Beide met clauwen ende met tanden</l>
<l>Ende toghene metten scilde soe,</l>
<l>29305 Dat hi wel na was gevallen doe.</l>
<l>Bohort, die herte hadde ende cracht,</l>
<l>Hielt hem daer jegen met sulker macht,</l>
<l>Dat hi den liebart enen slach gaf</l>
<l>Dat hi hem dat hoeft sloech af,</l>
<l>29310 Ende hi viel doet vor hem neder.</l>
<l>Doe sat hi op dat bedde weder.</l>
<l>Alse hi geseten was hi vernam</l>
<l>Dat dat selve serpijnt ut quam,</l>
<l>Dat mijn her Walewein daer te voren</l>
<l>29315 Hadde gesien, alse gi mocht horen,</l>
<l>Dat soe vresselijc was int opsien,</l>
<l>Dat elc man hem daer af mochte ontsien;</l>
<l>Het nes varwe in ertrike</l>
<l>Men ne haddere an vonden die gelike:</l>
<l>29320 Het hadde rode oghen, die bleken</l>
<l>Gelijc colen die sijn ontsteken.</l>
<l>Het quam gegaen over lanc</l>
<l>Ten paleyse .i. cleinen ganc;</l>
<l>Het warp ut vlamme ende vier, das</l>
<l>29325 Tien tiden niet vele ne was.</l>
<l>Het ginc met sinen sterte spelen</l>
<l>Alse kindere doen met haren juelen;</l>
<l>Ende in sijn vorhoft stonden</l>
<l>Letteren gescreven tien stonden,</l>
<l>29330 Die Bohort alte handen las</l>
<l>Biden lichte dat daer doe was</l>
<l>Van sinen oghen, die bernden claer;</l>
<l>Ende hi vant gescreven daer:</l>
<l>"Dit es die betekenesse</l>
<l>29335 Vanden coninc Arture, gewesse."</l>
<l>Alst serpijnt in die middelt quam</l>
<l>Vanden paleyse Bohort vernam</l>
<l>Enen lupart fier ende wreet</l>
<l>Jegen hem daer risen ghereet.</l>
<l>29340 Dat serpijnt liep op hem tier stede</l>
<l>Ende warp uut vier ende vlamme mede;</l>
<l>Ende die lupart werde hem soe,</l>
<l>Dat wonder was te siene toe,</l>
<l>Ende begreep dat serpijnt te handen</l>
<l>29345 Beide met clauwen ende met tanden,</l>
<l>Soe dat niet ne keerde die lupart,</l>
<l>Maer ginc emmertoe vorwart,</l>
<l>Ende wan lant opt serpijnt emmertoe.</l>
<l>Haddi alsoe starc geweest doe</l>
<l>29350 Alse dat serpijnt was tier uren,</l>
<l>Tserpijnt ne hadde niet moghen duren.</l>
<l>Bohort hadde wonder wat wesen mach,</l>
<l>Want hi noit an .ij. stomme beeste ne sach</l>
<l>Also grote overfierhede</l>
<l>29355 Alse hi an die .ij. beesten dede.</l>
<l><edition n="197"/>Hi peysde dat betekeninghe</l>
<l>Ware van enegher dinghe.</l>
<l>Ende alsi soe lange hadden gevochten,</l>
<l>Dat si niet meer gedoeghen ne mochten,</l>
<l>29360 Dat serpijnt ginc weder, ende daer naer</l>
<l>Ginc die lupart, hine wiste waer;</l>
<l>Ende alst serpijnt quam ter doren</l>
<l>Daert uut was comen te voren</l>
<l>Vielt vore die dore ter neder,</l>
<l>29365 Ende wintelde wech ende weder,</l>
<l>Ende hadde recht die manyere</l>
<l>Na die beeste die werpen sal sciere.</l>
<l>Alst een stucke hadde gelegen</l>
<l>Alsoe alse sulke beesten plegen</l>
<l>29370 Begonst ten monde sine</l>
<l>Ute werpene cleine serpentkine</l>
<l>Wel tot .c.; ende tien stonden</l>
<l>Die cleine serpentkine begonden</l>
<l>Jegen tserpent te vechten saen,</l>
<l>29375 Want si woudent te doet slaen.</l>
<l>Dat serpijnt was van groter were;</l>
<l>Ende vochten soe sere,</l>
<l>Dat die serpentkine verslagen waren,</l>
<l>Ende dat serpijnt bleef doet twaren.</l>
<l>29380 Bohort hadde meerre wonder van dien</l>
<l>Dan van dinghen die hi hadde gesien;</l>
<l>Hi wiste wel dat betekeninghe</l>
<l>Was van enegherande dinghe.</l>
<l>Mettien heeft Bohort vernomen</l>
<l>29385 .I. man ute ere cameren comen,</l>
<l>Ontverwet, magher ende bleec,</l>
<l>Die bat enen doden dan enen levenden geleec:</l>
<l>Hi sach an sinen hals hangen</l>
<l>Te gadre gewonden .ij. slangen,</l>
<l>29390 Dine staken harde gedichte</l>
<l>Beide in hals ende in hansichte.</l>
<l>Hi clagede ende weende sere,</l>
<l>Ende seide: "Ay God, soete here,</l>
<l>Waer omme verdiendic noit die pine</l>
<l>29395 Daer mi dus in staet te sine?</l>
<l>God, sal tenegher tijt comen die ghone,</l>
<l>Die macht sal hebben mi te done</l>
<l>Uten onwille daer ic bem?"</l>
<l>Aldus ginc hi clagende hem.</l>
<l>29400 Hi droech vor hem ene harpe doe,</l>
<l>Die rike sceen ende diere toe,</l>
<l>Want si was verchiert menechfoude</l>
<l>Met dieren stenen ende met goude.</l>
<l>Die man ginc sitten daer naer</l>
<l>29405 In enen guldenen zetel daer,</l>
<l>Die daer stont ende alsoe plach</l>
<l>Daer te stane nacht ende dach.</l>
<l>Hi tymperde die harpe eer iet lanc,</l>
<l>Ende begonste harpen enen sanc;</l>
<l>29410 Maer hi weende emmertoe.</l>
<l>Bohort verstont ant herpen doe</l>
<l>Daer hi den man in sach wenen,</l>
<l>Dat hire in sanc woude menen,</l>
<l>Die van Josephe van Aramathyen was,</l>
<l>29415 Hoe onse here hem halp das,</l>
<l>Dat hi in Groten Bertangen quam.</l>
<l>Hi hoerder bat na, ende vernam</l>
<l>Dat was van ere disputeringhe,</l>
<l>Die wilen hadden onderlinghe</l>
<l>29420 Joseph ende Orphei die tovernare,</l>
<l>Die wilen sochten, nader niemare,</l>
<l>Den casteel van toveryen, die stont</l>
<l>In die mersche van Scollant tier stont.</l>
<l>Ende alse hi dat hadde gedaen</l>
<l>29425 Hi stont op ende seide te Bohorde saen:</l>
<l>"Dat ghi hier let es over niet al;</l>
<l>Want die daventuren sal</l>
<l>Te hoefde bringhen vanden grale,</l>
<l>Hi sal die aventuren wale</l>
<l>29430 Te hoefde bringen, die gi hebt gesien,</l>
<l>Ende hi sal mi mede tot dien</l>
<l>Loesen uter pinen daer ic in ben nu.</l>
<l>Ghi moghet wel en wech gaen, voghet u."</l>
<l>Bohort vraghde den man doe</l>
<l>29435 Hoe hi die slangen gedoeghede soe</l>
<l>Ane den hals, dine pijnden soe sere?</l>
<l>Hi seide: "Ic moet gedoeghen, here;</l>
<l>God wrect op mi nu daer mede</l>
<l>Mine grote hoverdechede,</l>
<l>29440 Daer ic mede was besmet vor desen;</l>
<l>Ende mochtic quite wesen</l>
<l>Met deser pinen in ertrike,</l>
<l>Dat ic niet ne ware ewelike</l>
<l>Verdoemt, ic sout over geluc prisen;</l>
<l>29445 Want ic hebbe in soe vele wisen</l>
<l>Mi besondecht, sonder waen,</l>
<l>En soe vele quaets gedaen,</l>
<l>Dat icse qualike heden den dach</l>
<l>Met ertscher pinen gebeteren mach.</l>
<l>29450 Ic hebbe pine, lieve vrient,</l>
<l>Die ic doghe, herde wel verdient."</l>
<l>Ende hi sciet van Bohorde mettien,</l>
<l>Dat hine niet meer ne mochte sien.</l>
<l>Daerna heeft Bohort vernomen</l>
<l>29455 Dore ene vinstere ene duve comen,</l>
<l>Die in haren bec, alse hem dochte,</l>
<l>Een gulden wieroc vat brochte,</l>
<l>Ende voer in die camere na dien,</l>
<l>Daer men uut comen hadde gesien</l>
<l>29460 Dat grael te voren; ende alsoe saen</l>
<l>Quam daer binnen, sonder waen,</l>
<l>Die soetste roke, alse hem dochte,</l>
<l>Die in ertrike wesen mochte.</l>
<l>Ende hi sach uut ere camere daer</l>
<l>29465 .iiij. scone kindere comen daer naer,</l>
<l>Die Bohort te wondere ane sach</l>
<l>Om die grote scoenheit diere an lach.</l>
<l>Hem ne dochte niet van desen</l>
<l>Dat ertsche kindere mochten wesen.</l>
<l>29470 Si droghen .iiij. bernende stallichte</l>
<l>Op .iiij. kandelaers, ende al rechte</l>
<l>Vor hen was een wieroecvat daer.</l>
<l>Daer volghde een out grau man naer</l>
<l>Met papen gewaden, nochtan</l>
<l>29475 Ne hadde hi gene casoffle an.</l>
<l>Hi droech vor hen lieden .i. spere,</l>
<l>Ende soere Bohort op sach mere</l>
<l>Soe hi hem meer te mayerde doe,</l>
<l>Want hi sach lopen emmertoe,</l>
<l>29480 Alse hem dochte in sinen moede,</l>
<l>Vanden spere drupple van bloede,</l>
<l>Ende si bequamen hine wiste waer.</l>
<l>Bohort peysde wel daer naer</l>
<l>Dat hi heilege dinc hadde gesien:</l>
<l>29485 Hi stont op, ende neech hen bi dien.</l>
<l>Die man quam doe tote Bohorde</l>
<l>Ende seide tot hem dese worde:</l>
<l>"Her riddre, gi sijt die beste man</l>
<l>Ende die zuverste daer an</l>
<l>29490 Die noit hier binnen quam vor nu</l>
<l>Van Arturs hove, dat secgic u;</l>
<l>Ende alse ghi comt in Arturs hof</l>
<l>Suldi u moghen beroemen daer of,</l>
<l>Dat ghi dat wrakespere hebt gesien;</l>
<l>29495 Maer gine sijt niet vroet van dien</l>
<l>Noch wat dat te secgene es,</l>
<l>Noch ne sult sijn, sijt seker des,</l>
<l>Vore sinen meester sal hebben vonden</l>
<l>Tvresselike sitten vander tafelronden;</l>
<l>29500 Ende bi hem, diere in sitten sal,</l>
<l>Suldi die waerheit weten al</l>
<l>Vanden spere, wijt hier brachte ter stede</l>
<l>Ende wanen dat quam mede.</l>
<l>Niet bedi hadde hem Lanceloet alsoe</l>
<l>29505 Ghehouden alse gi hebt gemict emmertoe</l>
<l><edition n="198"/>U te houdene, van al desen saken</l>
<l>Hadde hi wel inde moghen maken,</l>
<l>Want men ne vint in al ertrike</l>
<l>Van ridderscape sine gelike;</l>
<l>29510 Maer hi es soe verquaets in dander side,</l>
<l>Dat al die dueght, die nu ten tide</l>
<l>In hem sijn soude, es al doet</l>
<l>Om die luxurie die in hem es groet."</l>
<l>Doe sciet van hem die goede man</l>
<l>29515 Ende ginc in ene camere dan.</l>
<l>Onlange daer na sach Bohort</l>
<l>.xii. joncfrouwen comen vort,</l>
<l>Gecleet ende berect aermelike:</l>
<l>Si quamen gegaen mackelike,</l>
<l>29520 Maer sine spraken niet een wort doe;</l>
<l>Si weenden soe sere emmertoe,</l>
<l>Het ne hadde soe hart man gesien,</l>
<l>Hem ne hadde ontfaermt van dien.</l>
<l>Si quamen ter cameredore</l>
<l>29525 Ende letten ende cnielden daer vore;</l>
<l>Si dreven grote droefhede,</l>
<l>Ende Bohort verstont mede</l>
<l>Dat si daer deden hare bedinghen,</l>
<l>Hine wiste wat secgen van dien dinghen:</l>
<l>29530 Hi peisde dat al betekenesse was,</l>
<l>Ende ware gherne bevroet das.</l>
<l>Hi vraegde ere vander joncfrouwen</l>
<l>Twi si waren in sulker rouwen</l>
<l>Ende soe qualike gecleet? "Ay here,"</l>
<l>29535 Seide si, "houdt uwen peys nu mere,</l>
<l>Ende laet ons lieden doen dat wi</l>
<l>Sculdech te doene sijn, bedi</l>
<l>Gine mochter nu niet af weten."</l>
<l>Mettien es hi opt bedde geseten.</l>
<l>29540 Die joncfrouwen scieden dane</l>
<l>Ende begonsten en wech te gane.</l>
<l>Omtrint middenacht sach Bohort mede</l>
<l>Vor die camere soe grote claerhede</l>
<l>Alse ochte die sonne ware daer doe;</l>
<l>29545 Ende die claerheit wies emmertoe.</l>
<l>Hi stont op ende quam ter dore saen,</l>
<l>Ende alse hire in woude gaen</l>
<l>Sach hi ghereet .i. scone suert</l>
<l>Hem te slane, ginge hi inwert.</l>
<l>29550 Hi trac hem achterwart mettien</l>
<l>Alse hi daventure hadde gesien.</l>
<l>Hi peisde wel ende hem dochte</l>
<l>Dat van Gods halven sijn mochte;</l>
<l>Nochtan sach hi inwart saen,</l>
<l>29555 Ende sach daer ene tafle staen</l>
<l>Op .iiij. spillen cierlike,</l>
<l>Die scone waren ende rike,</l>
<l>Ende beset menechvoude</l>
<l>Met dieren stenen ende met goude;</l>
<l>29560 Ende noch was meer wonders daer,</l>
<l>Alse gi welt sult horen hier naer.</l>
<l>Op die diere tafle ende rike</l>
<l>Stont dat heilege grael cierlike,</l>
<l>Met enen witten samite doe</l>
<l>29565 Bedect, datter gemaect was toe.</l>
<l>Vor die tafle was een man, eerlike</l>
<l>Gecleet, na biscops gelike.</l>
<l>Hi cnielde daer over sine knien,</l>
<l>Ende hi stont op onlange na dien</l>
<l>29570 Ende ginc ten heilegen vate daer,</l>
<l>Ende dede af dat samijt daer naer,</l>
<l>Dat hire daer op licgende vant.</l>
<l>Daer quam soe grote claerheit thant,</l>
<l>Datmen in ghere manyren</l>
<l>29575 Meerre ne mochte visieren,</l>
<l>Soedat Bohorde dochte das,</l>
<l>Dat hi in die oghen geslagen was</l>
<l>Van enen scine, die hem dochte</l>
<l>Dat vander sonnen comen mochte.</l>
<l>29580 Hi wart soe te barenteert van dien,</l>
<l>Dat hi niet ne mochte sien,</l>
<l>Soedat Bohort ene stimme horde,</l>
<l>Die tot hem seide dede worde:</l>
<l>"Ne com niet vordere, bedi du</l>
<l>29585 Ne best niet werdech te siene nu</l>
<l>Vanden verhoelnen saken nu mere</l>
<l>Hier binnen dan du saeghs ere;</l>
<l>Ende doestuut, du sals daer mede</l>
<l>Dine macht verliesen in dine lede,</l>
<l>29590 Van gane, van siene , ende suls wesen</l>
<l>Alse een stucke houts vort an na desen,</l>
<l>Dat grote scade wesen soude;</l>
<l>Du best stout ende wert van dire oude."</l>
<l>Alse Bohort dat hadde verstaen</l>
<l>29595 Hi keerde weder ten bedde saen,</l>
<l>Ende hine sach niet en twint tier stont;</l>
<l>Maer hi gevoelde hem gans ende gesont</l>
<l>Vander wonden die hi ere</l>
<l>Ontfaen hadde vanden spere.</l>
<l>29600 Hi ginc omtrint ende sochte</l>
<l>Dat bedde, dat hi niet vinden ne mochte.</l>
<l>Alse hijt gesocht hadde al omtrent,</l>
<l>Sat hi neder opt pavement,</l>
<l>In deser manyren was Bohort</l>
<l>29605 Al daer toten daghe vort</l>
<l>In sorghen daer af ende in vresen</l>
<l>Dat hi vort an blint soude wesen.</l>
<l>Ende hadde mijn her Walewein gehort</l>
<l>Feeste van sanghe weder ende vort</l>
<l>29610 Daer binnen als hire was ere,</l>
<l>Die loefden Gode onsen here,</l>
<l>Bohort horde vele meer das</l>
<l>Binnen dien tide dat hi daer was.</l>
<l>Hi was harde blide dat hi quam daer,</l>
<l>29615 Ende bleef daer al den nacht daer naer</l>
<l>Sonder rusten ende slapen, ende was vervart</l>
<l>Dat hem onse here balch te hem wart.</l>
<l>Alse hi sach den dach darf das</l>
<l>Vraghen ochte hi blide was;</l>
<l>29620 Hine was noit blidere van ere dinc.</l>
<l>Doe quam daer Pelles die coninc</l>
<l>Ende sine scone dochter daertoe,</l>
<l>Ende vele ridders, die waren blide doe</l>
<l>Alsine vonden gans ende gesont.</l>
<l>29625 Die coninc seide tot hem tier stont:</l>
<l>"Bohort, wi hebben gewesen</l>
<l>Om uwen wille in vresen;</l>
<l>Wine waenden niet hebben vonden u</l>
<l>Alsoe gesont alse gi sijt nu,</l>
<l>29630 Want hier ne bleef noit ere</l>
<l>Ridder aldus, die sonder onnere</l>
<l>Daer af sciet ochte starf, sonder gi,</l>
<l>Het es u scone comen daer bi."</l>
<l>Bohort bleef daer dien dach, sonder waen;</l>
<l>29635 Die coninc ne woudene niet laten gaen.</l>
<l>Si deden hem alle grote ere</l>
<l>Ende waren daer af blide sere</l>
<l>Om dat sine aventure wel verginc.</l>
<l>Doe seide tot hem die coninc:</l>
<l>29640 "Lieve vrient, wats u te nacht gesciet?</l>
<l>Saghedi minen vader te nacht iet</l>
<l>Int paleys van aventuren?"</l>
<l>"Ic ne kins niet," sprac Bohort tier uren.</l>
<l>"Hets die vermincte coninc," seide hi,</l>
<l>29645 "Ende heet die coninc Visschere. Twi</l>
<l>Hi verminct was salic u seggen te hant.</l>
<l>Hi was die scoenste riddere diemen vant</l>
<l>In sinen tiden, ende die beste man;</l>
<l>Hem quam dese mesquame an</l>
<l>29650 Omdat hi di forche dede</l>
<l>Dat hi trac .i. suert uter scede,</l>
<l>Dat en gheen man sculdech ne was</l>
<l>Ute treckene vor das</l>
<l>Dat die ghene uut toghe, die sal</l>
<l>29655 Die aventuren inden al</l>
<l><edition n="199"/>Vanden heileghen grale; ende hi</l>
<l>Was vanden suerde gewont bedi</l>
<l>Dat hijt uut trac, ende es verminct al</l>
<l>In sijn been, ende hine sal</l>
<l>29660 Daer af niet moghen genesen</l>
<l>Eer die goede riddere sal comen wesen,</l>
<l>Die hem, alsict hebbe vonden,</l>
<l>Bestriken sal sine wonden</l>
<l>Metten bloede, daermen af seeght,</l>
<l>29665 Dat vanden spere te drupene pleeght."</l>
<l>"Here, ic ne saghene niet," sprac Bohort;</l>
<l>"Maer om Gode, bericht mi vort</l>
<l>Die waerheit vanden bloedenden spere,</l>
<l>Dat mi doet wonderen harde sere;</l>
<l>29670 Want ic saghere drupple uut gaen</l>
<l>Oppenbarlike; sonder waen,</l>
<l>Ic soude gerne weten wat ware."</l>
<l>"Ay Bohort," seide die coninc daer nare,</l>
<l>"Het en es gheen recht datmen u</l>
<l>29675 Die waerheit daer af ontdecke nu,</l>
<l>Noch oec eneghen anderen man;</l>
<l>Maer si sal ontect sijn nochdan</l>
<l>U ende anderen lieden al</l>
<l>Alse die leeste queeste sijn sal</l>
<l>29680 Onderstaen vanden heilegen grale,</l>
<l>Daer die ridders sulen altemale</l>
<l>Om pinen van ertrike;</l>
<l>Dan salment weten gewaerlike,</l>
<l>Ende anders niet, dan tien tiden."</l>
<l>29685 Bohort seide: "Ic sal dan ontbiden."</l>
<l>Bohort bleef al dien dach daer</l>
<l>Ende den nacht mede daer naer,</l>
<l>Maer hine lach niet tier uren</l>
<l>Int paleys van aventuren.</l>
<l>29690 Sanderdaeghs maecte sine vart</l>
<l>Bohort van danen te hove wart,</l>
<l>Ende reet daer hi sinen wech nam</l>
<l>Tes hi bi Kamaloet quam;</l>
<l>Maer van dat hem daer es gesciet</l>
<l>29695 En sprect daventure niet,</l>
<l>Maer daventure sal u</l>
<l>Van Lancelote secgen nu.</l>
<l>Dit sijn der aventure worde:</l>
<l>Alse Lancelote sciet van Behorde,</l>
<l>29700 Dat hi reet tes hi was comen</l>
<l>Daer si dat licht hadden vernomen,</l>
<l>Ende hi was berect alsoe,</l>
<l>Dat hi meerre noet hadde doe</l>
<l>Der rasten ten selven tiden</l>
<l>29705 Dan dat hi ywerinc soude riden,</l>
<l>Want hi sere vermoit was dien dach.</l>
<l>Alse hi quam daer hi dlicht sach</l>
<l>Vant hi daer .ij. pawelgoene gerecht,</l>
<l>Ende in dat een vanden .ij. was dlecht,</l>
<l>29710 Want daer .ij. kersen bernden in.</l>
<l>In dander en was gheen lecht meer no min.</l>
<l>Hi ginc in daert lecht was te hant,</l>
<l>Daer hi ene scone joncfrouwe vant</l>
<l>Op een bedde, ende vor hare een naen,</l>
<l>29715 Die lelijc was ende ongedaen.</l>
<l>Alse Lanceloet quam daer binnen</l>
<l>Groette hi die joncfrouwe met minnen,</l>
<l>Ende si hem weder hoveschelike.</l>
<l>Hi sprac ter joncfrouwen vriendelike:</l>
<l>29720 "Joncfrouwe, ic ben, dat secgic u,</l>
<l>Een wandelende ridder nu,</l>
<l>Ende moede van dat ic hebbe gereden,</l>
<l>Ende ben comen hier ter steden</l>
<l>Daer mi bracht heeft aventure,</l>
<l>29725 Ende bidde u nu ter ure</l>
<l>Op hovescheit ende op minne</l>
<l>Dat ghi mi herberget hier inne;</l>
<l>Ende sal morghen alsoe saen</l>
<l>Alsic den dach sien mach henen gaen."</l>
<l>29730 Die joncfrouwe seide alsoe houde</l>
<l>Dat sine gerne herbergen soude,</l>
<l>Maer sine hads gene macht.</l>
<l>"Haddic u gheherberght," seide si, te nacht,</l>
<l>Mijn amijs soude alse hi quame</l>
<l>29735 Ute steken, dies soudic hebben scame.</l>
<l>Hierbi ne willic mi niet nu</l>
<l>Onderwinden te herberghene u.</l>
<l>Ic bidde u op minne</l>
<l>Dat gi wech vart van hier inne."</l>
<l>29740 "Dat ne mach niet sijn," seide hi saen,</l>
<l>"Want ic ne wiste waer gaen."</l>
<l>Si seide: "Gi moeght, wildi,</l>
<l>Met crachte herbergen met mi;</l>
<l>Maer bi minen wille ne saelt niet wesen;</l>
<l>29745 Want ic ben dus in vresen,</l>
<l>Vonde u mijn amijs hier alse hi quame,</l>
<l>Dat hijs hem te mi wert name."</l>
<l>Lanceloet antwerde hare dan:</l>
<l>"Hier ne comt tavont binnen man</l>
<l>29750 Daer ic uwen peys niet jegen ne make."</l>
<l>"Ghi moeght doen," seide si, "dese sake</l>
<l>Bi crachte, het sal mi leet wesen</l>
<l>Comt mi enech quaet van desen."</l>
<l>Lanceloet dede sinen helm af doe,</l>
<l>29755 Ende onbreidelde sijn pert toe.</l>
<l>Hi quam toter joncfrouwen daer nare</l>
<l>Ende vraghde hare wanen si ware.</l>
<l>"Ic ben, here," antwerde si hem,</l>
<l>"Van desen lande, ende ic bem</l>
<l>29760 Des conincs nichte, des sijt gewes,</l>
<l>Die coninc van .c. ridders es;</l>
<l>Ende sijn comen van enen tornoye nu,</l>
<l>Die heden was, dat secgic u,</l>
<l>Te Penigne vor den casteel.</l>
<l>29765 Wi quamen hier spade een deel</l>
<l>Ende vernachten, dat wi hier saen</l>
<l>Onse pawelgoene moesten slaen."</l>
<l>Binnen dat si in dese tale waren</l>
<l>Quamen daer .ij. ridders gevaren.</l>
<l>29770 Die riddere die daer irst quam doe</l>
<l>Sprac dus Lancelote toe:</l>
<l>"Her riddere, wie gaf u daer of</l>
<l>Dat gi hier binnen quaemt orlof?"</l>
<l>"Ic ne hadde ghenen orlof das,</l>
<l>29775 Sonder dat soe mijn wille was</l>
<l>Ende datter mi die noet dreef toe,</l>
<l>Alse diene wiste waer herbergen doe."</l>
<l>Hi seide: "Ne hebdijs gheen ander warant</l>
<l>Soe moetti die herberge rumen te hant,</l>
<l>29780 Want gine moeght hier niet</l>
<l>Langere bliven, wats gesciet."</l>
<l>Lanceloet antwerde: "Here,</l>
<l>Gi moght mi wel herbergen tramere,</l>
<l>Ende ic sal morghen alsoe saen</l>
<l>29785 Alsic den dach sie henen gaen,</l>
<l>Ende ic mochte u noch doen, here,</l>
<l>Hier na alsoe grote onnere</l>
<l>Alse gi mi wilt doen," seide hi vort.</l>
<l>Die riddere antwerde: "Dit sijn wort,</l>
<l>29790 Maer, wildi ochte ne wilt mede,</l>
<l>Ghi moet hier rumen dese stede."</l>
<l>"Lieve here," sprac Lanceloet tien tiden,</l>
<l>"Waerwart magic dan riden?</l>
<l>Dese bosch es ongeweget sere,</l>
<l>29795 Ende ic ne wiste waerwert gaen tramere,</l>
<l>Ic ne soude den wech niet gehouden nu,</l>
<l>Ic ne wiste waer gaen, secgic u."</l>
<l>Alse die riddere die worde vernam</l>
<l>Hi balchs hem sere ende wert gram,</l>
<l>29800 Ende ginc daer hi Lanceloets helm vant</l>
<l>Ende warpen uten pawelgoene te hant.</l>
<l>Doe nam hi enen loetcloppel daer,</l>
<l>Die vresselijc was ende suaer,</l>
<l>Ende seide dat hine slaen soude,</l>
<l>29805 Hine ginge wech alsoe houde.</l>
<l><edition n="200"/>Lanceloet balch hem doe te hande</l>
<l>Ende woude wreken die scande.</l>
<l>Hi ginc daer hi sinen helm vant,</l>
<l>Dien hi vaste op sijn hoeft bant,</l>
<l>29810 Ende hi breidelde sijn part</l>
<l>Ende bant ane ene eyke ter vart.</l>
<l>Hi keerde toten riddere doe,</l>
<l>Ende hi sprac hem aldus toe:</l>
<l>"Her riddere, ghi hebt geworpen mi</l>
<l>29815 Ute ure herberghen, ende bedi</l>
<l>Blivic hier tavont, sijt seker des,</l>
<l>Wedert u lief ochte leet es."</l>
<l>Hi sloech op hem metten suerde,</l>
<l>Ende die ander wischde soe herde,</l>
<l>29820 Dat dat suert vanden helme gleet</l>
<l>Ende in die slinke scoudere sneet,</l>
<l>Dat hise al metten aerme sloech af.</l>
<l>Ende die dien slach hadde gaf</l>
<l>Enen droven crijsch ende groet,</l>
<l>29825 Ende seide: "Ay God, ic ben doet."</l>
<l>Hi viel in onmacht, ende die joncfrouwe</l>
<l>Dreef utermaten groten rouwe.</l>
<l>Ende alse die ander ridder sach</l>
<l>Sinen broder die daer doet lach,</l>
<l>29830 Hi sprac te Lancelote tier tijt:</l>
<l>"Riddere, ic ne weet niet wie gi sijt;</l>
<l>Ghi hebt mi mesdaen harde sere,</l>
<l>Ende gi mocht mi houden emmermere</l>
<l>Over quaet, ware dat sake</l>
<l>29835 Dat ics name en ghene wrake."</l>
<l>Daerna trac die riddere sijn suert.</l>
<l>Alse Lanceloet dies geware wert</l>
<l>Hi slogene opt hoeft metten suerde,</l>
<l>Dat hi vor hem viel ter eerde;</l>
<l>29840 Ende hi trac hem den helm af,</l>
<l>Ende metten slage die hi hem gaf</l>
<l>Met sinen helme was hi mesmaect soe,</l>
<l>Dat hi hem bat genaden doe,</l>
<l>Ende seide: "Edel riddere ende vri,</l>
<l>29845 Om Gode, laet mi leven, bedi</l>
<l>Gine wint niet ane mine doet."</l>
<l>"Wiltu mi vergeven," seide Lanceloet,</l>
<l>"Die doet van dinen broder, ic saldi</l>
<l>Genaden doen." Hi seide: Ja hi.</l>
<l>29850 Lanceloet lietene leven</l>
<l>Alse hijt hem hadde vergeven.</l>
<l>Lanceloet seide tot hem: "Wetstu</l>
<l>Eneghe herberghe, wijstse mi nu."</l>
<l>"Hier es ene hermitagie bi,</l>
<l>29855 Daer ic u sal leiden," seide hi,</l>
<l>"Daermen u wel onthalen sal,</l>
<l>Want men herbercht daer die ridders al."</l>
<l>Hi leidene aldaer te hant.</l>
<l>Alse Lanceloet den hermite vant</l>
<l>29860 Hi seide, waert hem bequame,</l>
<l>Dat hi gerne die herberge name.</l>
<l>Die hermite herbergedene saen</l>
<l>Ende ontfinckene wel, sonder waen.</l>
<l>Sanderdaeghs quam Lanceloet vort:</l>
<l>29865 Alse hi messe hadde gehort</l>
<l>Hi nam orlof an sinen wert</l>
<l>Ende reet ten foreeste wert,</l>
<l>Alse die wel gerne horde</l>
<l>Eneghe nymare van Bohorde;</l>
<l>29870 Maer hine horder niet af doe.</l>
<l>Hi sochtene lange alsoe.</l>
<l>Lanceloet hadde harde heet</l>
<l>Omtrint middach daer hi reet,</l>
<l>Ende hi vant in enen pleine</l>
<l>29875 .ij. joncfrouwen bi ere fonteyne,</l>
<l>Die onder .ij. ormen saten</l>
<l>Beide gader ende aten.</l>
<l>Lanceloet ontboet hen goeden dach</l>
<l>Al van verren alse hise sach,</l>
<l>29880 Ende si stonden op na desen</l>
<l>Ende hiettene willecome wesen.</l>
<l>Si baden hem dat hi woude beten</l>
<l>Ende met hen comen eten.</l>
<l>Si waren allene, sonder waen,</l>
<l>29885 Sonder dat met hen was een naen.</l>
<l>Hine liet hem niet bidden sere:</l>
<l>Hi hadde rustens ende etens ghere.</l>
<l>Hi beette ende dede den helm af.</l>
<l>Die naen brachte water dat hi hem gaf,</l>
<l>29890 Ende alse hi was geseten</l>
<l>Hi begonste spelen ende eten</l>
<l>Ende spreken vriendelike sprake.</l>
<l>Hi was daer wel te gemake.</l>
<l>Na etene sach hi comen te hem wart</l>
<l>29895 Ene joncfrouwe met groter vart,</l>
<l>Die op hem riep: "Ay ridder vri,</l>
<l>Om Gode, hebt genaden op mi,</l>
<l>Ende ne laet mi vor u niet slaen doet."</l>
<l>Alse dat sach ende hoerde Lanceloet</l>
<l>29900 Hi namse in sinen aerme daer</l>
<l>Ende hietse wesen sonder vaer.</l>
<l>"U ne sal niet binnen dien</l>
<l>Dat gi bi mi sijt messcien."</l>
<l>Die joncfrouwe riep op hem daer naer:</l>
<l>29905 "Ay here, siet dien duvel daer,</l>
<l>Die mi doden wille, ende om niet."</l>
<l>Lanceloet keerde hem omme ende siet</l>
<l>.I. riddere met groter vart</l>
<l>Met suerten wapenen comen te hem wart.</l>
<l>29910 Lanceloet liep al te hant</l>
<l>Ende nam sinen helm ende bant;</l>
<l>Maer eer hem gereiden mochte Lanceloet</l>
<l>Hadde die riddere die joncfrouwe doet.</l>
<l>Lanceloet hads soe groten rouwe</l>
<l>29915 Alse hi doet sach die joncfrouwe,</l>
<l>Dat hi waende ute sinen sinne varen;</l>
<l>Bedi hi sach wel, twaren,</l>
<l>Dat si bi hem verloes dleven:</l>
<l>Sine ware bi hem niet bleven</l>
<l>29920 Maer dat hise troeste daer toe</l>
<l>Dat hi hare helpen soude doe.</l>
<l>Hi was drovere van desen</l>
<l>Dan hi in langen hadde gewesen.</l>
<l>Hi sat nadien op sijn part</l>
<l>29925 Ende reet na den riddere metter vart.</l>
<l>Hi reet soe verre dat hi quam</l>
<l>Buten foreeste, daer hi vernam</l>
<l>Den suerten riddere int grone</l>
<l>Voere .iiij. pawelgoene,</l>
<l>29930 Daer hi sprac jegen .ij. joncfrouwen.</l>
<l>Lanceloet riep op hem: "Bi trouwen,</l>
<l>Ghi sijt doet sonder letten mere."</l>
<l>Die joncfrouwen riepen: "Ay here,</l>
<l>Ghenaden, wat es u gesciet?</l>
<l>29935 Ne doet onsen broder niet."</l>
<l>Hine achte niet op hare wort,</l>
<l>Maer hi reet vaste vort,</l>
<l>Ende die ander woude ontflien,</l>
<l>Dat hem niet ne mochte gescien,</l>
<l>29940 Want hem Lanceloet enen slach gaf</l>
<l>Dat hem dat hoeft verre vloech af.</l>
<l>Lanceloet ne sach niet weder,</l>
<l>Maer hi droech sijn hoeft neder,</l>
<l>Alse die hadde rouwe groet</l>
<l>29945 Om die joncfrouwe, die soe was doet.</l>
<l>Lanceloet reet dus drove ende gram</l>
<l>Al den dach tes die nacht quam.</l>
<l>Hi herbergede dien nacht</l>
<l>Met ere vrouwen van groter macht,</l>
<l>29950 Dine harde wel ontfinc doe.</l>
<l>Sanderdaeghs stont hi op vroe:</l>
<l>Hi reet dien ende den anderen dach,</l>
<l>Soe dat hi svierden nachts lach</l>
<l>Daer hi geherberghet was</l>
<l>29955 Met enen foreestier, alsict las.</l>
<l><edition n="201"/>Hi lach in ene scone camere daer,</l>
<l>Die den wege stont harde naer,</l>
<l>Daer hem soe grote heyte toe quam,</l>
<l>Dat si hem dat slapen benam.</l>
<l>29960 Hi ginc te ere vinsteren staen</l>
<l>In himde ende in broec saen</l>
<l>Om hem te vercoelne daer;</l>
<l>Ende die mane sceen herde claer,</l>
<l>Dat men wel mochte sien van dier steden</l>
<l>29965 Alle die bider straten leden,</l>
<l>Soe dat hi enen riddere comen sach</l>
<l>Al gewapent, van daer hi lach.</l>
<l>Sijn pert hadde sere gesueet doe:</l>
<l>Hi riep lude: "Ontoe, ontoe."</l>
<l>29970 Die van binnen waren worden</l>
<l>In slape, dat sijs niet ne horden.</l>
<l>Onlange daer na heeft hi vernomen</l>
<l>.ij. ander ridders op hem comen,</l>
<l>Die op hem gingen met suerden slaen.</l>
<l>29975 Ende hi vraghde hen lieden saen:</l>
<l>"Ay heren, wat heeschdi mi?"</l>
<l>Si seiden: "Wi selen doden di."</l>
<l>"Wat wetti dan wie ic ben?"</l>
<l>"Ik kinne di wel," sprac deen tot hem,</l>
<l>29980 "Bi dinen wapenen, dattu</l>
<l>Keye die drossate best nu,</l>
<l>Die bloeste riddere van ertrike."</l>
<l>Si liepen hem op dapperlike,</l>
<l>Ende hi weerde hem soe hi best conde.</l>
<l>29985 Lanceloet wapende hem tier stonde</l>
<l>Ende brac die yserine vinstre doe,</l>
<l>Ende quam metten getrecten suerde toe.</l>
<l>Den iersten dien hi gerochte</l>
<l>Sloech hi metten suerde soe onsochte,</l>
<l>29990 Dat hine dede vanden perde</l>
<l>Neder vallen op die eerde.</l>
<l>Hine wout niet laten daer an,</l>
<l>Hine liep hem op nochtan.</l>
<l>Hi trac hem den helm af</l>
<l>29995 Ende warpene wech, ende gaf</l>
<l>Hem soe groten slach ende soe stranc,</l>
<l>Dat hem dat bloet ten nese uut spranc.</l>
<l>Alse hi hem sach alsoe begaden</l>
<l>Bat hi Lancelote genaden,</l>
<l>30000 Ende seide hem dat hi varen soude</l>
<l>Gevaen daer hine sinden woude.</l>
<l>Lanceloet liet dien, ende ginc te hant</l>
<l>Daer hi Keyen vechtende vant,</l>
<l>Die sere vermoit was doe.</l>
<l>30005 Hi sprac aldus Keyen toe:</l>
<l>"Here Keye, laet mi over u</l>
<l>Jegen desen riddere vechten nu;</l>
<l>Hi versnaert u te sere, sonder waen,</l>
<l>Ende hi ne sal jegen mi niet gestaen."</l>
<l>30010 Keye bewaende hem te hant das,</l>
<l>Dat die ghene Lanceloet was,</l>
<l>Ende es vanden riddere gegaen.</l>
<l>Lanceloet bestontene saen:</l>
<l>Hi slogene opten helm soe,</l>
<l>30015 Dat hi ter eerden viel neder doe.</l>
<l>Alse die gene ter eerden lach</l>
<l>Ende sijn hoeft onghewapent sach,</l>
<l>Ende hi wel geware wart das,</l>
<l>Dat Lanceloet beter riddere dan hi was,</l>
<l>30020 Bat hi hem genaden saen,</l>
<l>Ende geloefde hem dat hi soude gaen</l>
<l>Daerse Lanceloet senden woude.</l>
<l>Lanceloet riepse beide alsoe houde</l>
<l>Ende seide: "Ghi heren, gi sijt</l>
<l>30025 Mine gevancne nu ter tijt;</l>
<l>Ghi moet doen dat ic u bevelen sal."</l>
<l>Si seiden: si soudent doen al.</l>
<l>"Ic bevele dan u beiden</l>
<l>Dat ghi sijt bi ure sekerheiden</l>
<l>30030 In sinxendaghe in Arturs hof,</l>
<l>Ende gi u bekint daer of,</l>
<l>Dat ghi te gane sijt ghereet</l>
<l>In vancnessen daert u die coninc heet,</l>
<l>Ende dat u Keye die drossate daer</l>
<l>30035 Den coninc gevaen sint oppenbaer."</l>
<l>Die ghene voeren darwart saen,</l>
<l>Ende die van binnen waren opgestaen</l>
<l>Ende hadden genen strijt gesien;</l>
<l>Si droghen overeen van dien.</l>
<l>30040 Dat hare gast was goet ende wart.</l>
<l>Si onteden die dore metter vart</l>
<l>Omdat hare gast, alse hen dochte,</l>
<l>Niet wel weder in comen ne mochte</l>
<l>Ter vinstren daer hi ute spranc.</l>
<l>30045 Si quamen weder in eer iet lanc,</l>
<l>Daer si groet licht ontsteken vonden,</l>
<l>Ende ontwapenden hen tien stonden.</l>
<l>Men brachte Keyen tetene daer,</l>
<l>Ende si gingen slapen daer naer.</l>
<l>30050 Alse Keye Lancelote kende</l>
<l>Hi was harde blide ende</l>
<l>Hi seide: "Here, sekerlike,</l>
<l>Wel consti sceden vroedelike</l>
<l>Vanden tornoye, daer wi al stille</l>
<l>30055 Een stuc lagen dor uwen wille."</l>
<l>Lanceloet seide: "Saeghdi mi daer?"</l>
<l>"Ja ic, here, hets mi oppenbaer:</l>
<l>Ghi staect mi soe af met allen</l>
<l>Dat ic den hals na brac metten vallen."</l>
<l>30060 Hi seide: "Daeraf ne sidi</l>
<l>Niet sculdech te wanconnen mi;</l>
<l>Ic ne kinde u niet, ende te sulker stede</l>
<l>Nees nieman vrient noch maech mede.</l>
<l>Nu segt, saeghdi Mordrette daer?"</l>
<l>30065 Keye seide: "Jaic; daer naer</l>
<l>Dat die tornoy al was leden</l>
<l>Was hi vonden ter selver steden</l>
<l>Daer die tornoy was, soe onsochte</l>
<l>Mesmaect, dat hi hem niet keren ne mochte;</l>
<l>30070 Ende hi voer in ene leitiere</l>
<l>Te hove wert daer na sciere."</l>
<l>"Wie mesmaecten soe, bericht mi das."</l>
<l>"Walewein, Gaheret ende Gurrehes</l>
<l>Berectene soe tier stonde,</l>
<l>30075 Dat hi u niet gevolgen ne conde."</l>
<l>Lanceloet seide: "Soe vele wan hi</l>
<l>Dat hi niet ne volghde mi;</l>
<l>Hadde hi bi mi geweest doe,</l>
<l>Hine ware niet mesmaect alsoe."</l>
<l>30080 Sanderdaeghs stont op Lanceloet vroe,</l>
<l>Ende hi riep Keyen doe,</l>
<l>Dien hi niet gewecken ne mochte:</l>
<l>Hi sliep soe vaste ende soe sochte.</l>
<l>Lanceloet dede an Keys wapine</l>
<l>30085 Ende waende hebben gehadt de sine,</l>
<l>Soe dat die wert van daer binnen vernam</l>
<l>Doe hi neder int hof quam,</l>
<l>Die tote Lancelote seide dan:</l>
<l>"Ghi hebt uwes gesellen wapene an."</l>
<l>30090 Hi loech alse hijs wart geware,</l>
<l>Ende hi seide daer nare:</l>
<l>"Ic ne mach mi niet ontwapenen nu;</l>
<l>Segt mijn heren Keyen, ic bids u,</l>
<l>Dat hi wille nemen die mine;</l>
<l>30095 Ende al voeric en wech die sine</l>
<l>Ic ne namse wetende niet."</l>
<l>Hi reet alse hi van danen sciet</l>
<l>Toter prijmtijt, ende hi quam</l>
<l>Daer hi ene brucge vernam</l>
<l>30100 Over een groet diep water gaende.</l>
<l>Hi vant vor die brucge staende</l>
<l>.iiij. scone pawelgoene ende rike,</l>
<l>Van siden gewracht cierlike,</l>
<l>Ende an elc hinc een wit scilt doe,</l>
<l>30105 Ende an elc stonden gericht .ij. speren toe.</l>
<l><edition n="202"/>Daer saten .iiij. ridders voren,</l>
<l>Al wel gewapent, ten doren.</l>
<l>Tierst dat sine hadden versien</l>
<l>Sprac deen toten andren drien:</l>
<l>30110 "Hier comt van Arturs hove .i. tonswart."</l>
<l>Dander seide: "Hine heeft gheen rewart</l>
<l>Van ons lieden, want het es</l>
<l>Keye die drossate, sijts gewes,</l>
<l>Die onwerste die es in Arturs hof.</l>
<l>30115 Wi sulen meer scande hebben daer of</l>
<l>Dan eren in allen manyren</l>
<l>Eest dat wine asselgieren,</l>
<l>Ende men salre mede houden sceren."</l>
<l>"So latewine dan quite veren,"</l>
<l>30120 Antwerde daer een ander vort.</l>
<l>Lanceloet verstont hare wort:</l>
<l>Hi leet vor hen ende hi ne sprac</l>
<l>Niet .i. wort alse hi op die brucge trac.</l>
<l>Alse hi leet in deser manieren</l>
<l>30125 Seide die een vanden .iiij.:</l>
<l>"Nu es mijn her Keye harde fier,</l>
<l>Die dor ons allen es leden hier</l>
<l>Ende ons te grotene veronwert.</l>
<l>Ic mote varen hinderwert</l>
<l>30130 Ne doe ic hem niet sine dorperheide</l>
<l>Becopen ende sijn part nemen mede."</l>
<l>Een ander seide: "Gi ne sult , here;</l>
<l>Het ware meer scande dan ere</l>
<l>Al staectine af, in alre wijs,</l>
<l>30135 Gine gecreghets nimmeer prijs.</l>
<l>Hi dede wel dat hi sculdech was;</l>
<l>Hi heeft over al den name das,</l>
<l>Dat hi die quaetste es talre stonde</l>
<l>Vanden hove, ende metten quaetsten monde.</l>
<l>30140 Hier bi ne darf u wonderen niet</l>
<l>Dat hem die dorperheit es gesciet:</l>
<l>Hi heefter meneghe gedaen,</l>
<l>Latene den duvel volen gaen.</l>
<l>Enen naen ochte ere joncfrouwen</l>
<l>30145 Mote hi toe comen, dine blouwen;</l>
<l>Nyman anders ne mach ons wreken."</l>
<l>Die ander seide: "Dit spreken,</l>
<l>Wat soe mi daer af gesciet,</l>
<l>Dit ne mach hem hulpen niet;</l>
<l>30150 Ic sal hem doen dat ic seide."</l>
<l>Hi sat op sijn pert sonder beide</l>
<l>Ende reet na Lancelote ter vart.</l>
<l>Hi seide: "Ridder, kert u te mi wart,</l>
<l>Ochte ic sal u van achter bestaen,</l>
<l>30155 Dat sal u meer te scanden gaen."</l>
<l>Lanceloet loech om dat die ghene das</l>
<l>Doe waende dat hi Keye was.</l>
<l>Hi keerde hem ten riddere wart,</l>
<l>Die op hem quam met groter vart</l>
<l>30160 Ende brac op hem sijn spere.</l>
<l>Lanceloet was sulker were,</l>
<l>Dat hi den anderen dede vallen</l>
<l>Vander brucgen int water met allen,</l>
<l>Ende hi reet wech sire verde.</l>
<l>30165 Die andre saten op hare perde:</l>
<l>Si reden na ende riepen saen:</l>
<l>"Her Keye, gi ne sult ons niet ontgaen</l>
<l>Alsoe alse gi waent." Ende hi bleef daer</l>
<l>Al stille houdende daer naer.</l>
<l>30170 Alse hise sach comen te hem wart</l>
<l>Hi sloech op hen met sporen tpart,</l>
<l>Ende hi stac den iersten soe,</l>
<l>Dat hi viel int water doe.</l>
<l>Hi stac enen andren vanden perde</l>
<l>30175 Dat hi viel gequetst ter eerde,</l>
<l>In sine scoudere van ere wonde;</l>
<l>Ende sijn spere brac ter stonde,</l>
<l>Soe dat hi trac sijn suert na dien.</l>
<l>Ende die vierde, die hadde gesien</l>
<l>30180 Die .iij. joesten, die hi dede,</l>
<l>Ende dat hi op hem quam mede,</l>
<l>Hi wert soe vervart, dat hi vloe.</l>
<l>Lanceloet ne woudt niet laten alsoe:</l>
<l>Hi volghde hem ter vart,</l>
<l>30185 Ende hi was geseten op een goet part.</l>
<l>Hi achterhaeldene metten perde</l>
<l>Ende stakene ter eerde,</l>
<l>Dat hi niet weder ne mochte opstaen.</l>
<l>Hi reet op hem metten perde saen</l>
<l>30190 Ende quetstene harde suare,</l>
<l>Ende beette vanden perde daer nare</l>
<l>Ende trac hem den helm ave.</l>
<l>Het ne ware dat hi hem opgave,</l>
<l>Hi seide, hi soudene slaen doet.</l>
<l>30195 Die gene lach in sulker noet,</l>
<l>Hine mochte niet antwerden doe</l>
<l>Omdat hi lach in onmacht soe;</l>
<l>Ende Lanceloet, die doe wel sach</l>
<l>Datter grote quaetheit an lach</l>
<l>30200 Doet te slane al sulken man,</l>
<l>Hi lietene gnoech rusten dan</l>
<l>Tes hem sijn adem weder quam</l>
<l>Ende die oghen ontdede ende vernam</l>
<l>Waer te sinen hoefde stont Lanceloet</l>
<l>30205 Met enen getrecten suarde bloet,</l>
<l>Ende woude hem dat hoeft afslaen,</l>
<l>Hine gaven hem op gevangen saen.</l>
<l>Hi bat hem genade ende hi</l>
<l>Seide: "Ne doet mi niet, ridder vri,</l>
<l>30210 Maer laet mi leven, ic sal</l>
<l>Doen dat gi mi bevelen sult al;"</l>
<l>Ende hi sekeret hem al daer.</l>
<l>Lanceloet vraghde hem daer naer</l>
<l>Ochte hi wiste wie hi ware doe.</l>
<l>30215 Dander antwerde daer toe:</l>
<l>"Ghi sijt mijn her Keye." Doe seide hi:</l>
<l>"Nadat ic Keye ben bevelic di</l>
<l>Dattu in sinxendaghe sijs</l>
<l>In conincs Arturs hof in alre wijs,</l>
<l>30220 Ende van Keys halven saen</l>
<l>Di der coninginnen geefs gevaen,</l>
<l>Ende, daert alle die liede horen toe,</l>
<l>Dattu oppenbare seghes hoe</l>
<l>Keye verwan u alle .iiij."</l>
<l>30225 Ende hi ghelovet in dire manieren.</l>
<l>Lanceloet sat op na dien done,</l>
<l>Ende quam ten enen pawelgoene,</l>
<l>Daer hi .i. cort stijf spere nam.</l>
<l>Ende alse hi op die brucge quam</l>
<l>30230 Lach die een ridder verdronken daer.</l>
<l>Hi reet int foreest daer naer,</l>
<l>Daer hi ontmoete Waleweine</l>
<l>Ende minen here Yweine</l>
<l>Ende sinen broder Hestore</l>
<l>30235 Van Mares ende Sagrimore,</l>
<l>Ende Mordrette, die was al gesont,</l>
<l>Ten castele Mellijn tier stont,</l>
<l>Darne liet dien nacht te voren</l>
<l>Mijn her Ywein, alse gi mochi horen.</l>
<l>30240 Alse sine saghen si waenden das,</l>
<l>Dat Keye die drossate was.</l>
<l>Si sloghen doe int foreest.</l>
<l>Doe seide Sagrimoer, die alre meest</l>
<l>Wonderlijc was, tote Waleweine:</l>
<l>30245 "Lust u in desen pleine</l>
<l>Nu ten tiden ene joeste sien?"</l>
<l>Mijn her Walewein seide: "Van wien?"</l>
<l>Hi seide: "Van Keyen ende mi.</l>
<l>Siet waer hi peisende comt, ochte hi</l>
<l>30250 Ende sijn lief onder hen beden</l>
<l>Nu ter wilen waren versceden."</l>
<l>Walewein antwerde: "Die een</l>
<l>Mochte hem quetsen van u .ij."</l>
<l>Hoe datter Walewein sprac toe</l>
<l>30255 Hi reet te Lancelote wert doe</l>
<l><edition n="203"/>Al dat hi mochte met gheninde;</l>
<l>Ende Lanceloet, dine niet ne kinde,</l>
<l>Richte jegen hem metten perde.</l>
<l>Die ander stakene soe herde,</l>
<l>30260 Dat sijn spere op die borst brac;</l>
<l>Ende Lanceloet bat neder stac</l>
<l>Den anderen, dat hi ter erde</l>
<l>Neder viel met sinen perde.</l>
<l>Lanceloet leet over mettien</l>
<l>30265 Sonder enech weder sien.</l>
<l>Alse Hestor wart geware das,</l>
<l>Hi peysde dat Keye niet ne was,</l>
<l>Maer een ander ridder, dine versloech</l>
<l>Ende alsoe sine wapine droech.</l>
<l>30270 Hi sprac mijn heren Waleweine toe</l>
<l>Dat hi sijns wilde ontbeiden doe.</l>
<l>Hi reet op Lancelote ende stac</l>
<l>Dat sijn spere scone brac.</l>
<l>Lanceloet stakene soe weder,</l>
<l>30275 Dat hi ter eerden viel neder,</l>
<l>Ende in den arm soe wonde,</l>
<l>Dat dat bloet uutspranc tier stonde.</l>
<l>Alse die .ij. gesellen dat hadden gesien</l>
<l>Si waren tonpayse van dien,</l>
<l>30280 Ende vloecten die wile daer naer,</l>
<l>Datmen begonste josterens daer.</l>
<l>Walewein seide: "Wat sal dit wesen?</l>
<l>Wi sijn sere bedroghen bi desen,</l>
<l>Dien wi waenden dat Keye was."</l>
<l>30285 Her Ywein seide: "Sijt seker das,</l>
<l>Dat hijs niet en es: ontbeit na mi,</l>
<l>Ic sal josteren, soe wie dat hi si."</l>
<l>Hi voer te hant te Lancelote wart,</l>
<l>Ende reet op hem soe metter vart,</l>
<l>30290 Dat hem die scilt spleet een deel;</l>
<l>Maer die halsberch bleef gheel.</l>
<l>Lanceloet stakene weder soe,</l>
<l>Dat hi ter erden moeste vallen doe.</l>
<l>Alse min her Walewein dat vernam</l>
<l>30295 Hi was harde drove ende gram.</l>
<l>Hi seide: "Nu ne sijnre nimmere</l>
<l>Af te steken. God, here,</l>
<l>Hets sotheit oplopen .i. man</l>
<l>Daer men ghene kinnesse heeft an.</l>
<l>30300 Wie soude hebben gewaent vor desen</l>
<l>Dat an desen man hadde gewesen</l>
<l>Soe sonderlinge grote preuschede</l>
<l>Alse hi heeft getoent hier ter stede."</l>
<l>Hi liet sijn spere sinken metter vart</l>
<l>30305 Ende reet te Lancelote waert,</l>
<l>Alse die wat doen ne wiste, hi was so gram.</l>
<l>Ende Lanceloet die jegen hem quam</l>
<l>Seide tot hem selven: ware dat sake</l>
<l>Dat sijn spere niet ne brake</l>
<l>30310 Te dien lope, dat hi daer brochte,</l>
<l>Dat hijs hem beloven mochte</l>
<l>Dat hem wel diende sonder breken;</l>
<l>Hi hadder mede af gesteken</l>
<l>.iij. starke ridders al itowart.</l>
<l>30315 Si onderliepen hen met groter vart,</l>
<l>Ende mijn her Walewein hi stac</l>
<l>Op Lancelote dat sijn spere brac.</l>
<l>Lanceloet, diere hem sere dede toe,</l>
<l>Stac op heren Waleweine doe,</l>
<l>30320 Dat hi dede scuren bede</l>
<l>Den scilt ende den halsberch mede,</l>
<l>Dat hem dyser in die scoudere liep;</l>
<l>Maer dat ne was niet soe diep</l>
<l>Dat hi iet gequetst was sere.</l>
<l>30325 Lanceloet hadde soe starc dat spere,</l>
<l>Ende stac op hem soe herde,</l>
<l>Dat hi ter eerden viel metten perde.</l>
<l>Lanceloet trac te hem wart na dien</l>
<l>Die glavie sonder weder sien;</l>
<l>30330 Ende Sagrimoer, die eerst was</l>
<l>Afgesteken, alse ic las,</l>
<l>Hadde al toe gesien te allen</l>
<l>Joesten die daer waren gevallen.</l>
<l>Hine mochte niet swigen tier stont</l>
<l>30335 Alse hi Lancelote sach gesont,</l>
<l>Maer hi seide tot hem tier tijt:</l>
<l>"Ic ne weet, her riddere, wie gi sijt;</l>
<l>Maer alse gi in uw lant sult comen</l>
<l>Suldi u mogen beroemen</l>
<l>30340 Dat gi af hebt gesteken</l>
<l>Met enen spere, sonder breken,</l>
<l>Minen here Waleweine</l>
<l>Ende oec minen heren Yweine,</l>
<l>Ende Hestore van Mares</l>
<l>30345 Ende Sagrimore; sijt seker des,</l>
<l>Dat ghise alle af hebt gesteken."</l>
<l>Alsen Lanceloet hoerde spreken</l>
<l>Was hi sere tongemake;</l>
<l>Hine wiste wat doen dor die sake.</l>
<l>30350 Hine woude niet keren bi desen,</l>
<l>Om dat hi niet ne woude bekint wesen,</l>
<l>Dat si wisten wie hi ware.</l>
<l>Ende hi peysde daer nare,</l>
<l>Voerde hi sinen scilt, dat hi te hant</l>
<l>30355 Van hen lieden soude sijn bekant,</l>
<l>Bi datmen hem volgen soude.</l>
<l>Hi warpene en wech alsoe houde</l>
<l>Ende reet ten foreeste wart</l>
<l>Al dat hi mochte met groter vart,</l>
<l>30360 Wenende met grote sere</l>
<l>Ende vloekende die wile sere</l>
<l>Dat hi wart geboren, dor das</l>
<l>Dat hi soe ongevallech was.</l>
<l>"Wel magic ongeval tellen,</l>
<l>30365 Dat ic bejage an mine gesellen</l>
<l>Scande ende oec onnere,</l>
<l>Die ic sculdech ware sere</l>
<l>Te eerne in allen manieren</l>
<l>En te diennen sonder falgieren."</l>
<l>30370 Dus voer Lanceloet tongemake</l>
<l>Ende drove om die sake</l>
<l>Dat hi mochte hebben mesdaen.</l>
<l>Alse hi lange hadde gegaen</l>
<l>Sach hi op sijn part, dat was doe</l>
<l>30375 Van bloede ende van suete mesmaect soe,</l>
<l>Ne hadde gedaen sine cracht groet,</l>
<l>Dat ware over lanc doet.</l>
<l>Hi peisde hi soude vort dien dach</l>
<l>Rusten dor sperts wille, ende hi sach</l>
<l>30380 Beneden hem .ij. pawelgoene</l>
<l>Gericht ende ene loedse int grone.</l>
<l>Hi voer te hant daer wart.</l>
<l>Als hire quam hi bant sijn part</l>
<l>An enen boem, dat rustens hadde noet.</l>
<l>30385 Doe ginc int .i. pawelgoen Lanceloet,</l>
<l>Daer hi ene joncfrouwen sach</l>
<l>In ene couche daer si lach,</l>
<l>Die hi hadde gesien, alse hem dochte,</l>
<l>Menechwarf; maer hine mochte</l>
<l>30390 Niet gepeisen wie si was noch doe;</l>
<l>Soe dat hi hem bepeisde doe</l>
<l>Dat dat die selve joncfrouwe was,</l>
<l>Dine vanden venine ghenas,</l>
<l>Ende die geloeft hadde mede</l>
<l>30395 Te houdene hare zuverhede</l>
<l>Dor hem den tijt die si leven soude.</l>
<l>Hi groettese alsoe houde,</l>
<l>Ende si hem dies gelike.</l>
<l>Si was joncfrouwe van ertrike</l>
<l>30400 Die hi meest minde. Doe seide hi:</l>
<l>"Joncfrouwe, suldi herbergen mi?"</l>
<l>Si vraghde hem wanen hi ware.</l>
<l>"Van Arturs hove," antwerde hi hare.</l>
<l>"Soe salic u herbergen dan</l>
<l>30405 Dor die minne vanden besten man</l>
<l><edition n="204"/>Vander werelt, na minen gelove,</l>
<l>Die oec es van Arturs hove.</l>
<l>Vergave God, dat hier nu ter tijt</l>
<l>Ware also gesont alse gi sijt,</l>
<l>30410 Ic soudere blidere wesen ave</l>
<l>Dan ochtmen mi den besten casteel gave</l>
<l>Dien die coninc Artur heeft nu;</l>
<l>Dat ne mach niet wesen, secgic u,</l>
<l>Want hi es verloren, dats waer,</l>
<l>30415 Dies es wel onderhalf jaer,</l>
<l>Dat es scade ende jammer groet."</l>
<l>"Ay joncfrouwe," seide Lanceloet,</l>
<l>"Ic kinne u bat dan gi waent nu ter tijt.</l>
<l>Ic weet dat ghi die joncfrouwe sijt</l>
<l>30420 Die houdt dor die minne van hem</l>
<l>U suverheit." Si seide: "Ic bem</l>
<l>Die des hebbe gedaen gelof,</l>
<l>Ende vorworde sal houden daer of."</l>
<l>"En es dat niet sotheit?" seide hi:</l>
<l>30425 "Ne ware niet alsoe goet dat gi</l>
<l>Hadt genomen tenen here</l>
<l>Enegen hogen man vort mere,</l>
<l>Daer gi wel ane wart comen,</l>
<l>Die u gerne hadde genomen?"</l>
<l>30430 Si seide: "Here, van desen</l>
<l>Hebbic dicke versocht gewesen</l>
<l>Van edelren mannen dan ic ben wijf.</l>
<l>Soe behoude mi God mijn lijf,</l>
<l>Ic ne sal in ghere manieren</l>
<l>30435 Van minen gelove falgieren;</l>
<l>Ic minne soe getrouwelike,</l>
<l>Eer ic eer storve, sekerlike,</l>
<l>Dat ic in desen soe wrochte</l>
<l>Datmen met mi scernen mochte."</l>
<l>30440 Alse Lanceloet hare worde verstont</l>
<l>Hine mochte hem niet decten langere stont.</l>
<l>Hi dede sinen helm af doe</l>
<l>Ende sprac der joncfrouwen toe:</l>
<l>"Ay joncfrouwe, ne kindi mi niet?"</l>
<l>30445 Ende alse sine wel besiet</l>
<l>Siet si dat die ghene es mettien,</l>
<l>Die si vore alle man woude sien.</l>
<l>Si helsdene sere na desen</l>
<l>Ende hietene willecome wesen.</l>
<l>30450 Si seide: "Lieve vrient, waer hebdi</l>
<l>Soe lange geweest, secghet mi."</l>
<l>Hi seide dat hi meneghen dach</l>
<l>In ere vrouwen vancnesse lach;</l>
<l>Ende hi seide der joncfrouwen te hant</l>
<l>30455 Hoe dat hi .iiij. ridders vant</l>
<l>Int foreest, die hi ne kinde niet,</l>
<l>Ende dat hem jegen hen was gesciet.</l>
<l>"Si sijn mine vrient," seide hi,</l>
<l>"Ic wane dat si volgen mi</l>
<l>30460 Ende na mi sulen comen sciere.</l>
<l>Ic ne woude in ne ghere maniere</l>
<l>Dat si mi ywerinc vonden nu.</l>
<l>Joncfrouwe, hier bi biddic u,</l>
<l>Dat ghi mi raet geeft te desen;</l>
<l>30465 Ne waendic hier niet bedect wale wesen</l>
<l>Ic soude te hant en wech gaen."</l>
<l>Die joncfrouwe antwerde saen:</l>
<l>"Hier omme ne suldi niet henen sceden;</l>
<l>Ic sal u doen in sulker steden,</l>
<l>30470 Dat u nyman sien en sal,</l>
<l>Al gevielt dat si hier comen al."</l>
<l>Binnen dien dat si van desen saken</l>
<l>Aldus onderlinghe spraken</l>
<l>Saghen si uut ende vernamen</l>
<l>30475 Dat daer ridders ende vrouwen quamen.</l>
<l>Die joncfrouwe die bi Lancelote was</l>
<l>Bat te hant Lancelote das,</l>
<l>Dat hi blide ende in hogen ware;</l>
<l>Hi soude sine comen dare</l>
<l>30480 Sulken man van sinen geslachte, dien</l>
<l>Hi noit met oghen ne hadde gesien.</l>
<l>"Wie es hi dan?" seide hi.</l>
<l>"Ghi sulet wel weten," sprac si.</l>
<l>Die ridders beetten vor dat pawelgoen</l>
<l>30485 Ende die cnapen, ende na dat doen</l>
<l>Liepen si ten wagene wart</l>
<l>Der joncfrouwen af helpen ter vart,</l>
<l>Ende leiddense daer Lanceloet was.</l>
<l>Alse Lanceloet wart geware das,</l>
<l>30490 Hi spranc op jegen hare daer.</l>
<l>Si was scone ende oppenbaer</l>
<l>Ende sceen wel edel wijf bi ghelike.</l>
<l>Si seide tot hem vriendelike:</l>
<l>"Sit ende rust u, lieve here;</l>
<l>30495 Ghi sijt lichte vermoit mere</l>
<l>Dan ic ben." Si riep daer nare</l>
<l>Hare joncfrouwe, ende seide hare</l>
<l>Dat si Helyan den witten brochte.</l>
<l>Soe ginc soe si ierst mochte</l>
<l>30500 Ten wagene, daer die joncfrouwe in quam,</l>
<l>Daer si een scoen kint ute nam</l>
<l>Ende bracht hare vrouwen daer.</l>
<l>Dat kint en hadde maer .iij. jaer.</l>
<l>Die vrouwe cusset tier stonde</l>
<l>30505 Beide an oghen ende an monde,</l>
<l>Ende hadder mede feeste groet.</l>
<l>Doe peysde in sinen sin Lanceloet</l>
<l>Dat hi noit vor die ure</l>
<l>Ne sach soe scone creature.</l>
<l>30510 Wies dat kint ware vraghde hi.</l>
<l>"Here, hets mine," seide si.</l>
<l>"Ne dunket u niet scone wesen?"</l>
<l>Lanceloet antwerde te desen:</l>
<l>"Ic ne sach noit soe scone alst es</l>
<l>30515 Van sire oude, des sijt gewes."</l>
<l>Die joncfrouwe van daer binnen sprac toe</l>
<l>Lancelote ende seiden doe:</l>
<l>"Wet wel, dat kint dat gi siet daer,</l>
<l>Dat u bestaet harde naer.</l>
<l>30520 Bohort van Gaunes wan dit kint dan</l>
<l>Alse hi den tornoy verwan</l>
<l>Dien de coninc van Bangore dede slaen,</l>
<l>Daer vele gelove waren gedaen,</l>
<l>Het en es gheen man, siet hi dit kint an,</l>
<l>30525 Ende hi Behorde kinnet dan,</l>
<l>Hine moet secgen dat sijn kint es."</l>
<l>Alse Lanceloet hoerde mare des</l>
<l>Hi was harde blide van dien;</l>
<l>Ende alse hi tkint hadde wel besien</l>
<l>30530 Dochte hem al oppenbare</l>
<l>Dat Bohorde al gelijc ware,</l>
<l>Ende hi cusset sere tier stonde</l>
<l>Beide an oghen ende an monde.</l>
<l>Alse die joncfrouwe horde mare das</l>
<l>30535 Dat die ghene Lanceloet was,</l>
<l>Daer si soe vele af hadde gehort</l>
<l>Goets secgen, ende dat Bohort,</l>
<l>Dien si minde boven alle man,</l>
<l>Hem soe bestont ende ginc an,</l>
<l>30540 Si dreef grote bliscap tier stede</l>
<l>Ende boet hem haren dienst mede,</l>
<l>Ende hi hare, in allen doene.</l>
<l>Ende die joncfrouwe vanden pawelgoene</l>
<l>Telde hem hore Bohort quam an</l>
<l>30545 Dat hi dat kint an hare wan.</l>
<l>Hi gelovets herde wel doe,</l>
<l>Bedi hem was geseit alsoe</l>
<l>Van des conincs pelles dochter, daer hi</l>
<l>Wilen hadde gelegen bi.</l>
<l>30550 Daer na ontwapendem Lanceloet</l>
<l>Ende seide hi hadde vrese groet</l>
<l>Dat daer comen mochten die .iiij.</l>
<l>Ridders in enegher maniere</l>
<l>Ende hem vinden daer inne.</l>
<l>30555 Oec seide hi der werdinne</l>
<l><edition n="205"/>Hoe gedane wapine si droghen.</l>
<l>Si seide: "Laet u genoghen,</l>
<l>Sine sulen, al comen si hare,</l>
<l>Uwes niet werden geware."</l>
<l>30560 Hi seide hi woude wel alsoe,</l>
<l>Ende ginc bi des conincs dochter sitten doe,</l>
<l>Die tot hem seide dese worde:</l>
<l>"Here, alse gi siet Bohorde</l>
<l>Biddic dat ghi hem segt mijn ontbieden,</l>
<l>30565 Dat op die wile dat wi scieden,</l>
<l>Dat hi alse getrouwe riddere daer of</l>
<l>Dat hi mi sien soude dede belof</l>
<l>Binnen desen jare, dat hem niet</l>
<l>Alse hi mi geloefde en es gesciet.</l>
<l>30570 Hi en es alsoe waerachtech nu</l>
<l>Niet alsic waende, secgic u;</l>
<l>Hi heeft mi gedaen soe, here,</l>
<l>Dat ic ne gelove nimmermere</l>
<l>Vremden ridder, wats gesciet,</l>
<l>30575 Dien ic wel ne hebbe geproeft niet."</l>
<l>"Ay joncfrouwe," seide Lanceloet, "hi</l>
<l>Heeft dit jaer soe vele gesocht mi,</l>
<l>Dat hi niet wel comen ne mochte tot u.</l>
<l>Ic bidde u dat ghijt hem vergeeft nu,</l>
<l>30580 Dat ic tallen daghe na desen</l>
<l>Uwe riddere mote wesen."</l>
<l>Si vergaf hem algader dat,</l>
<l>Omdats hare Lanceloet bat.</l>
<l>Nu selen wi dit laten staen,</l>
<l>30585 Ende te sprekene ane vaen</l>
<l>Van Waleweine ende sinen gesellen,</l>
<l>Die alle ter erden vellen</l>
<l>Daerse Lanceloet af stac,</l>
<l>Nadat die boec hier vore sprac,</l>
<l>30590 Daventure sprect hier ter steden:</l>
<l>Alse Lanceloet was gesceden</l>
<l>Vanden gesellen alle .iiij.,</l>
<l>Die hi afstac in sulker maniere,</l>
<l>Alse die boec hier vore sprect van dien,</l>
<l>30595 Dat Walewein al hadde gesien</l>
<l>Hoe Lanceloet worp tere stede</l>
<l>Sine glavie ende den scilt mede.</l>
<l>Ende Walewein quam daer hi sach</l>
<l>Dat ghene ter erden lach,</l>
<l>30600 Ende seide: "Scilt, ic sach u hangen</l>
<l>An soe goets mans hals in onlangen,</l>
<l>Men es u niet sculdech ter erde</l>
<l>Te latene dor sine werde,</l>
<l>Maer men es u sculdech te doene ere</l>
<l>30605 Dor sinen wille vort mere.</l>
<l>Ic ne late u niet hier, bedi</l>
<l>Ic sal u te hove voeren met mi."</l>
<l>Doe warp hi sinen scilt ter eerden</l>
<l>Ende nam den anderen met weerden</l>
<l>30610 Ende hingene an sinen hals doe,</l>
<l>Ende nam die glavie toe.</l>
<l>Hi sat op sijn part metter vart.</l>
<l>Dandere waren op geseten ytowart.</l>
<l>Doe seide mijn her Ywein: "Gi heren,</l>
<l>30615 Ic rade dat wi ons daer toe keren,</l>
<l>Dat wi den riddere volgen ende pogen</l>
<l>Ochte wine iet gekinnen moghen;</l>
<l>Want en es hi niet van Arturs hove</l>
<l>Men saelt ons trecken te love</l>
<l>30620 Moghewine soe betrapen,</l>
<l>Ochte bi vromecheiden van wapen</l>
<l>Ochte bi goedertiernheiden,</l>
<l>Dat wine te hove leiden."</l>
<l>Hestor seide: "Wat seggedi?</l>
<l>30625 Hets Lanceloet, gelovets mi;</l>
<l>Het ne hadde gheen man in ghere maniere</l>
<l>Sulker joesten moghen doen viere</l>
<l>Dene na dandere, sonder hi.</l>
<l>Ghi mochtene wel kinnen daer bi;</l>
<l>30630 Gi hebt gesien te meneger stede</l>
<l>Dat hi also groet ridderscap dede</l>
<l>Alse hi hier nu heeft gedaen."</l>
<l>Mijn her Walewein seide saen:</l>
<l>"Ic ne wane niet dat hijt si;</l>
<l>30635 Na dat hi wel wiste dat wi</l>
<l>Int lant sijn hine hadde nimmermere</l>
<l>Jegen ons gejosteert, hine hadde ere</l>
<l>Geweten wie dat wi waren."</l>
<l>Hestor seide al sonder sparen:</l>
<l>30640 "Ne hadde hi hem niet willen weren</l>
<l>Alse men hem opliep om josteren</l>
<l>Hi hadde bloetheit gedaen;</l>
<l>Want Sagrimoer quam op hem slaen,</l>
<l>Dat hi hem moeste weren ochte vlien.</l>
<l>30645 Ende hi ne vraghde niet bidien</l>
<l>Wie dat wi waren, na minen wane.</l>
<l>Ende alst quam ten wech gane,</l>
<l>Ende hi die waerheit vernam</l>
<l>Wie wi waren, hi was soe gram,</l>
<l>30650 Dat hi sinen scilt en wech warp doe</l>
<l>Ende sine glavie, ende hi vloe,</l>
<l>Alse die niet gekint ne woude wesen;</l>
<l>Ende noch suldi sien na desen</l>
<l>Int hof, daerment hem antyen sal,</l>
<l>30655 Dat hijs sal willen loghenen al,</l>
<l>Alse die .i. wel hovesch riddere es."</l>
<l>Walewein seide: "Ic wane wel des,</l>
<l>Dat Lanceloet es, sonder waen,</l>
<l>Na dat icker af hebbe verstaen;</l>
<l>30660 Ende sal sijn scilt daer bi</l>
<l>Int hof voeren, ochte hi</l>
<l>Yet daer jegen sal secgen</l>
<l>Alsemen hem dit sal oplecgen."</l>
<l>Si voeren dus, ende si reden</l>
<l>30665 Tes si quamen tere wegescheden.</l>
<l>Si voeren ter slincker siden saen,</l>
<l>Daer Lanceloet ter rechtere was gegaen,</l>
<l>Soe dat sire niet af ne vernamen</l>
<l>Vor dien dat si te hove quamen.</l>
<l>30670 Ende si reden soe lange wandelende</l>
<l>Dat si quamen in sinxennavende</l>
<l>Int hof te Kamaloet voren,</l>
<l>Dat die coninc messe ginc horen.</l>
<l>Daer was grote feeste tier stont,</l>
<l>30675 Want daer waren comen gesont</l>
<l>.x. gesellen vander queeste,</l>
<l>Dien men daer dede grote feeste.</l>
<l>Dat hof was doe van grote done,</l>
<l>Want daer waren vele hoghere barone,</l>
<l>30680 Alle die hoghe liede gemeinlike</l>
<l>Van des conincs Arturs rike,</l>
<l>Die daer te hove metten haren</l>
<l>Soe si eerlijcst consten comen waren;</l>
<l>Soe dat paleys was vor none</l>
<l>30685 Al vol hogher barone.</l>
<l>Doe quamen gereden hare vart</l>
<l>Die gesellen te hove wart.</l>
<l>Ende alse Walewein sach</l>
<l>Dat die coninc ten vinstren lach</l>
<l>30690 Hi seide: "Siet ghinder den coninc;</l>
<l>Ic rade dat wi doen ene dinc:</l>
<l>Wine sijn niet sculdech, ic wane,</l>
<l>Al gewapent vor hem te gane;</l>
<l>Laet ons afdoen onse helme ter vart."</l>
<l>30695 Si deden soe ende gingen opwart.</l>
<l>Alse die coninc sach wie si waren</l>
<l>Hi trac te hen wart sonder sparen</l>
<l>Ende hietse willecome wesen,</l>
<l>Ende hi helsedse binnen dese</l>
<l>30700 .c. warven, Waleweine</l>
<l>Ende alle dandere ghemeine,</l>
<l>Ende vraghde hen wat si daden.</l>
<l>Si seiden: "Wel, bider Gods genaden;"</l>
<l>Ende waenden wel hare queeste</l>
<l>30705 Hebben gheint. Daer was grote feeste.</l>
<l><edition n="206"/>Ende alse die coninginne sach</l>
<l>Ende niet den ghenen , die hare lach</l>
<l>Int herte, dien si hadde gesien</l>
<l>Lievere dan eneghen van dien,</l>
<l>30710 Si wart soe sere drove, dat si</l>
<l>In hare camere ginc daer bi,</l>
<l>Daer si mesbarde jammerlike,</l>
<l>Ende seide: "Ay God van hemelrike,</l>
<l>Ne sal die ghene niet comen</l>
<l>30715 Daer deser herberghen vromen</l>
<l>Ende baten comen af mere,</l>
<l>Op dat ment te rechte kere,</l>
<l>Dan vander helecht van allen dien,</l>
<l>Die men hier binnen mach sien?</l>
<l>30720 Hi ware comen, dat wanic, ere,</l>
<l>Ne haddict niet beghert soe sere."</l>
<l>Walewein dede hangen wale</l>
<l>In die middelt vander sale</l>
<l>Den scilt dien hi daer brochte,</l>
<l>30725 Datten elc dire quame sien mochte.</l>
<l>Doe vragde hem die coninc</l>
<l>Waeromme hi den scilt daer hinc</l>
<l>Hi seide: "Ic doet bedi, here,</l>
<l>Dat alle die van hier binnen nu mere</l>
<l>30730 Exempel mogen nemen daer an,</l>
<l>Bedi datten droech die beste man</l>
<l>Vore mi, na mire wetenthede,</l>
<l>Die nu es teneger stede;</l>
<l>Ende ic wane dat Lanceloet es van Lac."</l>
<l>30735 Hi telde hem dat hi stac</l>
<l>Hen allen .iiij. in hare wandren</l>
<l>Den enen af na den andren.</l>
<l>"Ende alse hi wiste wie wi waren</l>
<l>Warp hi sinen scilt wech sonder sparen,</l>
<l>30740 Dien ic ophief alse ic dat sach</l>
<l>Dat soe goets mans scilt ter eerden lach,</l>
<l>Ende brachtene hier, ende die glavie mede.</l>
<l>Ic liet den minen daer ter stede."</l>
<l>Alse die coninc dat hadde gehort</l>
<l>30745 Dedi scilt ende glavie bringen vort,</l>
<l>Ende vraghde om nimare</l>
<l>Vanden ridder dies die scilt ware.</l>
<l>Walewein seide: "Ic ne sach</l>
<l>Den riddere niet sint den dach</l>
<l>30750 Dat hi den tornoy al verwan</l>
<l>Te Penegne, daert sach menech man,</l>
<l>Daer ic hem doe sach doen, here,</l>
<l>Met wapenen vele mere</l>
<l>Dan hi ten lesten tornoy dede</l>
<l>30755 Te Kamaloet vore die stede,</l>
<l>Daer hi die gesellen nochtan</l>
<l>Vander tafelronden verwan;</l>
<l>Die roye ic mi an die gesellen</l>
<l>Vander queesten, diet u moghen tellen."</l>
<l>30760 Alsi dese tale hadden onder hant</l>
<l>Quamen Waleweins .iiij. gebrodere te hant,</l>
<l>Acgravein, Gaheret,</l>
<l>Gurrees ende Mordret.</l>
<l>Alsi die helme af hadden gedaen</l>
<l>30765 Ende daer binnen wel waren ontfaen</l>
<l>Vraghde Mordret den coninc das,</l>
<l>Ochte Lanceloet noch iet comen was.</l>
<l>Die coninc antwerde: "Neen hi."</l>
<l>Dander seide: "Dat rouwet mi;</l>
<l>30770 God sindene ons cortelike;</l>
<l>Het en es man in ertrike</l>
<l>Dien ic soe gherne saghe hier inne."</l>
<l>Doe quam uter cameren die coninginne</l>
<l>Harde drove ende gram</l>
<l>30775 Dat Lanceloet niet ne quam;</l>
<l>Ende alsi minen here Waleweine sach</l>
<l>Si ontboet hem goeden dach,</l>
<l>Ende vraghde hem om niemare</l>
<l>Van mijn her Lancelote daer nare.</l>
<l>30780 Walewein seide, hine sach</l>
<l>Lancelote niet sint dien dach,</l>
<l>Dat die tornoy te Peninge was.</l>
<l>Die coninginne was drove das,</l>
<l>Ende si sprac den coninc ane,</l>
<l>30785 Dat tijt ware ter kerken te gane.</l>
<l>Hi seide: "Vrouwe, laet ons gaen dan."</l>
<l>Si deden coninclike cledere an:</l>
<l>Hi sette op sijn hoeft ene crone</l>
<l>Ende nam enen guldenen stoc scone</l>
<l>30790 In sine hant, daer op twaren</l>
<l>Boven stont een gulden aren.</l>
<l>Die coninc was van groter scoenhede</l>
<l>Ende sceen wel sijn goet man mede.</l>
<l>Hi sceen wel vander ouder wesen</l>
<l>30795 Van .i. jaren, alse wi lesen;</l>
<l>Ende hi seide dese worde,</l>
<l>Daer algader dat hof toe horde:</l>
<l>"Dese feeste ware nu mere</l>
<l>Wel sculdech te blivene, God here,</l>
<l>30800 Na datter die ghene niet ne comt, daer of</l>
<l>Verliecht es algader dit hof.</l>
<l>Ay soete here van hemelrike,</l>
<l>Die mi hebt menechvoudelike</l>
<l>Voldaen minen wille, ic bidde u,</l>
<l>30805 Dat u wille mote wesen nu,</l>
<l>Dat hi hier tavont mote sijn,</l>
<l>Ochte vore die hoghe messe morghijn."</l>
<l>Die coninc weende alse hi dit seide.</l>
<l>Si gingen ter kerken sonder beide</l>
<l>30810 Te Sinte Stevens kerke, omdat</l>
<l>Si meesterkerke was vander stat.</l>
<l>Die coninc plach gerne ten meesten</l>
<l>Ende ten hoeghsten feesten</l>
<l>Messe daer te horne op dien dach</l>
<l>30815 Dat hi hof te houdene plach.</l>
<l>Alse hi messe hadde gehort</l>
<l>Ende int palays was quam Bohort</l>
<l>Ende Lyoneel sijn broder bi namen,</l>
<l>Die beide vander queeste quamen,</l>
<l>30820 Soe dat al comen was met desen</l>
<l>Dat in die queeste hadde gewesen,</l>
<l>Datter doe nyman ne gebrac</l>
<l>Sonder Keye ende Lanceloet van Lac.</l>
<l>Die coninc Artur dede Behorde</l>
<l>30825 Grote feeste, daer hi af horde</l>
<l>Den genen grote vromecheit tellen,</l>
<l>Die doe waren sine gesellen.</l>
<l>Hi vraghde hem hoe hi dade.</l>
<l>"Wel," sprac hi, "bi der Gods genade.</l>
<l>30830 Hebdi van Lancelote iet gehort?"</l>
<l>Seide hi toten coninc, Behort.</l>
<l>Die coninc seide: "Neen ic niet;</l>
<l>Maer ic hope, ocht God gebiet,</l>
<l>Dat hi noch tavont comen sal,</l>
<l>30835 Dies wi blide selen sijn al."</l>
<l>Hi seide: "Dies onne ons God, here;</l>
<l>Ic ne werde niet te payse ere."</l>
<l>Alse Walewein dat hoerde</l>
<l>Sprac hi dus tote Bohorde:</l>
<l>30840 "Ghi waerttene ons bat sculdech nu</l>
<l>Te wisene dan wi u;</l>
<l>Want ghi sciet van ons opten dach</l>
<l>Dat die tornoy vor Peningne lach,</l>
<l>Ende volget heme; maer wine hebben vort,</l>
<l>30845 Daer wijt weten, niet van hem verhort."</l>
<l>Behort seide dat hi van hen sciet</l>
<l>Op dien dach, ende sint van hem ne vernam niet.</l>
<l>Behort ontwapende hem daer naer</l>
<l>Ende alle die quamen met hem daer.</l>
<l>30850 Die feeste was groet van dien neven,</l>
<l>Die si onderlinge dreven,</l>
<l>Bohort, Hestor ende Lyoneel.</l>
<l>Ende alsi dat hadden gedaen een deel</l>
<l>Si begonsten wenen daer naer</l>
<l>30855 Ende seiden: "Lanceloet, waer sidi, waer?"</l>
<l><edition n="207"/>Daerse die coninc af troeste doe</l>
<l>Ende doe hoghe baroene toe.</l>
<l>Die coninc dede comen tier steden</l>
<l>Cledere, die hi hadde doen gereden</l>
<l>30860 Ter gesellen behoef vander queesten,</l>
<l>An te doene te dire feeste,</l>
<l>Ende vraghde den coninc Bandemaguse hoe</l>
<l>Hi die cledere best deilen mochte doe.</l>
<l>Die coninc riet hem alsoe houde</l>
<l>30865 Dat hi die dierste geven soude</l>
<l>Hen, die werst van ridderscape waren,</l>
<l>Ende alle die andre daer naren,</l>
<l>Dat hise soude vercleden</l>
<l>Elken na sine werdecheden.</l>
<l>30870 Die coninc antwerde: "Van desen</l>
<l>Ne moghewi niet vroet wesen,</l>
<l>Het ne si dat wi te voren</l>
<l>Van elkerlijcs preuscheden horen."</l>
<l>Die coninc Bandemagus seide: "Here,</l>
<l>30875 Houdes u an den ghenen nu mere</l>
<l>Dien u die meeste pertie wisen sal."</l>
<l>Doe maende hi den gesellen al</l>
<l>Dat si hem seiden oppenbare</l>
<l>Wie die beste van allen ware.</l>
<l>30880 Si droeghen over een das,</l>
<l>Dat Bohort die beste van hen allen was,</l>
<l>Ende coerne over den besten tier stede</l>
<l>Om dat ridderscap dat hi dede</l>
<l>Ten verbodenen berghe, daer hi was sulc man,</l>
<l>30885 Dat hire .xiiij. verwan</l>
<l>Van hen lieden bi vromecheden.</l>
<l>Na dien coeren si daer ter steden</l>
<l>Walewein ende Hestore na dien doene:</l>
<l>Daerna Gaherette ende Lyone:</l>
<l>30890 Daerna Bandemaguse den coninge:</l>
<l>Daerna noemden si in ringe</l>
<l>Ende in ordenen sonder sparen</l>
<l>Alsoe alsi best ende werts waren.</l>
<l>Doe deilde die coninc die cleder</l>
<l>30895 Den ridders wech ende weder;</l>
<l>Soe datmen nie vor dien daghen</l>
<l>Ne sach simple ridders soe goede cledere dragen.</l>
<l>Hi hieltere Lancelote .i. paer</l>
<l>Ende Keyen alsoe een daer naer.</l>
<l>30900 Men leide die taflen ende ginc eten.</l>
<l>Ende alsi alle waren geseten,</l>
<l>Soe datmen daer vant int tellen</l>
<l>Van .c. ende van .l. gesellen,</l>
<l>Daerre .xij. af gebraken,</l>
<l>30905 Die coninc was drove van dien saken,</l>
<l>Omdat al dat geselscap plach</l>
<l>Daer te sine opten sinxendach,</l>
<l>Het ne hadde hen siechede gedaen,</l>
<l>Ocht dat si ywerinc waren gevaen.</l>
<l>30910 Alse dander gerichte gegeven was</l>
<l>Quam daer binnen nymare das,</l>
<l>Datter een roet gewapent ridder quam,</l>
<l>Alsemen Keyen in dat hof vernam.</l>
<l>Doe si horden dese nymaren</l>
<l>30915 Die ten tornoy te Peninge waren,</l>
<l>Si sprongen op alle na die dinc</l>
<l>Ende liepen secgen den coninc:</l>
<l>"Here, dats mijn her Lanceloet</l>
<l>Die de wapene draeght al roet."</l>
<l>30920 Alse die coninc dat hadde ghehort</l>
<l>Hi seide al te hant dese wort:</l>
<l>"God, here, danc moetti hebben daer of,</l>
<l>Dat gine weder hebt gesint int hof.</l>
<l>Gaet, doettene hare comen; nochtan,</l>
<l>30925 Mochtic opstaen jegen enegen man,</l>
<l>Ic soude gherne jegen hem opstaen."</l>
<l>Si liepen neder tot hem saen,</l>
<l>Ende alsi saghen dat Keye was</l>
<l>Si waren al te mayert das;</l>
<l>30930 Niet bedi si deden hem feeste,</l>
<l>Want hi geselle was vander queeste.</l>
<l>Men brachte den coninc niemare</l>
<l>Dat Lanceloet niet comen ne ware,</l>
<l>Ende dat Keye die drossate was.</l>
<l>30935 Die coninc was soe tonpeyse das,</l>
<l>Dat hi wart al varuloes saen,</l>
<l>Ende recht als ene asche gedaen.</l>
<l>"Hets scade," seide die coninc al gram,</l>
<l>"Dat die goede niet ne quam.</l>
<l>30940 Dese herberghe, dies ic seker ben,</l>
<l>Soude meer beteren van hem</l>
<l>Dan van sulken .c. vort an.</l>
<l>Wel si comen die drossate nochtan,</l>
<l>Want ic wel te ghemake ben das."</l>
<l>30945 Alse die drossate ontwapent was</l>
<l>Men brachte hem cledere ter vart,</l>
<l>Die wel waren .c. marc wart.</l>
<l>Hi was een scone ridder eer,</l>
<l>Ende nu was hi verchiert meer.</l>
<l>30950 Hi quam in ghepareert alsoe,</l>
<l>Ende groette den coninc van verren doe;</l>
<l>Ende die coninc groettene weder.</l>
<l>Doe sat hi ter taflen neder</l>
<l>In sijn sitten daer tier stonde,</l>
<l>30955 Dat behorde ter tafelronde.</l>
<l>Na etene quam een ridder daer binnen,</l>
<l>Dien Lanceloet sinde der coninginnen,</l>
<l>Dien hi te Pont Marvel verwan,</l>
<l>Daer .iiij. ridders waenden nochtan</l>
<l>30960 Dat Keye die drossate hadden gewesen.</l>
<l>Hi quam in die sale na desen,</l>
<l>Ende hadde sinen helm af gedaen.</l>
<l>Hi seide totten coninc saen:</l>
<l>"Here, ic bidde u dat gi</l>
<l>30965 Ter coninginnen doet leiden mi.</l>
<l>Ic ben verwonnen riddere, ende ic ben</l>
<l>Hare gesint." Die coninc vraghde hem</l>
<l>Wine sinde? Hi seide daer naer</l>
<l>Datten Keye sinde daer,</l>
<l>30970 Ende seide hem in wat manieren</l>
<l>Si ene brueghe onder hen .iiij.</l>
<l>Hoedden ende met Keyen speelden; nochtan</l>
<l>Dat hise alle .iiij. verwan.</l>
<l>"Hi beval mi bi mire sekerheden</l>
<l>30975 Dat ic mi opten dach heden</l>
<l>Gevanghen gave hier binnen</l>
<l>Mire vrouwen der coninginnen."</l>
<l>"We besie hem die goede man</l>
<l>Wine hier heeft gesint dan."</l>
<l>30980 Die riddere scaemde hem sere</l>
<l>Ende seide: "Ghi segt wonder, here;</l>
<l>Gi quaemt den .ix. dach in meye</l>
<l>Te Pont Marvel, here Keye,</l>
<l>Ghi vondt oec .iiij. ridders daer</l>
<l>30985 Ende josteret jegen hen allen daer naer</l>
<l>Gi staect die .ij. af met allen,</l>
<l>Die int water moesten vallen,</l>
<l>Ende op die brucge .ij. Ende ghi</l>
<l>Doet mi bi minen eede geloven mi</l>
<l>30990 Dat ic ten naesten sinxendaghe</l>
<l>Ocht den dach dire naest vore laghe</l>
<l>Hier comen soude, ende mi geven saen</l>
<l>Van Keys drossaten halven gevaen</l>
<l>Mire vrouwen der coninginnen.</l>
<l>30995 Ic ben comen bedi hier bonnen</l>
<l>Dat ict sekerde alsoe."</l>
<l>"Ic ne waes niet," seide Keye doe,</l>
<l>"Want ic ne quam niet, twaren,</l>
<l>Te Pont Marvel in .x. jaren."</l>
<l>31000 Dander seide: "Mi wondert das,</l>
<l>Ic ne weet niet dan wiet was;</l>
<l>Ic sal houden mine sekerhede."</l>
<l>Soe datten die coninc leiden dede</l>
<l>Daer die coninginne was met haren</l>
<l>31005 Vrouwen, dire vele waren.</l>
<l><edition n="208"/>Ende hi knielde vore hare</l>
<l>Ende gaf hem gevaen daer nare,</l>
<l>Ende seide hare vanden ridder al,</l>
<l>Hoe hine verwan ende beval</l>
<l>31010 Dat hi tote hare soude gaen</l>
<l>Ende hem hare geven gevaen</l>
<l>Van her Keys halven, die al das</l>
<l>Loegchende dat hijs niet ne was.</l>
<l>Hi seide hine wiste niet hier bi,</l>
<l>31015 "Vrouwe, wie hier sinde mi.</l>
<l>Ic come, omme mine sekerhede</l>
<l>Te quitene, hier ter stede</l>
<l>In u genaden, alse die sal</l>
<l>Dat ghi mi gebiet doen al."</l>
<l>31020 "Nadat gi niet ne weet," sprac die coninginne,</l>
<l>Wie u gesint heeft hier inne,</l>
<l>Ghi moet hier letten tes wi</l>
<l>Weten moghen wie hi si;</l>
<l>Want hi mochte sulc wesen</l>
<l>31025 Hi soude u quite scelden van desen."</l>
<l>Si beval na dien den cnapen</l>
<l>Dat sine souden ontwapen</l>
<l>Ende metten andren doen te gemake,</l>
<l>Soe dat hem niet ne ghebrake.</l>
<l>31030 Die ridder begonste omtrint sien</l>
<l>Ende versach in die sale mettien</l>
<l>Den scilt, dien Walewein brachte daer,</l>
<l>Ende hi besaghene bat van naer.</l>
<l>Hi kindene, ende hi ginc</l>
<l>31035 Te hant ende seide den coninc:</l>
<l>"Here, die dat weten mochte</l>
<l>Wie dat ghenen scilt hier brochte,</l>
<l>Ic weet wel in allen manieren,</l>
<l>Dat die af stac ons .iiij.,</l>
<l>31040 Desen selven scilt droech hi, sonder waen."</l>
<l>Alse Walewein dat hadde verstaen</l>
<l>Hi seide te hant ten coninc:</l>
<l>"Here, weet wel in waerre dinc,</l>
<l>Dat dat die ridder was daer ghi</l>
<l>31045 Hier vore af horet spreken mi."</l>
<l>Alse Keye den scilt hadde gesien</l>
<l>Was hi wel seker van dien,</l>
<l>Dat die riddere daermen af sprac,</l>
<l>Dat dat was Lanceloet van Lac;</l>
<l>31050 Want die scilt sine hadde gewesen;</l>
<l>Ende hi was oec vroet van desen</l>
<l>Hoe hem die scilt was comen toe.</l>
<l>Hi vraghde den riddere doe</l>
<l>Op wat daghe hi verwonnen was?</l>
<l>31055 Ende hi berichtene soe das,</l>
<l>Dat hi daer afwas vroet gnoech,</l>
<l>Dat Lanceloet doe sine wapine droech.</l>
<l>Ende hi seide toten coninc daer nare:</l>
<l>Hi wiste wel die riddere ware</l>
<l>31060 Die den riddere daer sinde int hof;</l>
<l>Ende hi berichtene daer of.</l>
<l>Hi seide: "Here, het was Lanceloet,</l>
<l>Die mi bescudde in grotere noet:</l>
<l>Daer ic van .ij. ridders was bestaen</l>
<l>31065 Spranc hi ute ere vinsteren saen;</l>
<l>Ende daer wi in ene camere lagen</l>
<l>Ende hi opstont alst began dagen</l>
<l>Dede hi ane onversien mine</l>
<l>Wapine vor die sine,</l>
<l>31070 Opten selven dach, sijt seker das,</l>
<l>Dat dese riddere herwart gesint was.</l>
<l>Dit was die scilt die Lanceloet nam,</l>
<l>Dien ic daer brachte alsic daer quam."</l>
<l>Doe antwerde die coninc:</l>
<l>31075 "Ic geloeve u wel van deser dinc."</l>
<l>"Here, si sijn te geloevene wel,"</l>
<l>Seide Walewein, "Want nieman el</l>
<l>Sonder Lanceloet mochte doen .iiij.</l>
<l>Sulke joeste, in ghere maniere,</l>
<l>31080 Alse hi op ons .iiij. dede.</l>
<l>Ende wi waren bedroghen daer mede</l>
<l>Dat hi Keys wapene droech doe,</l>
<l>Ende bi Sagrimors sotte begriep toe,</l>
<l>Diet daertoe brachte, dats waer,</l>
<l>31085 Dat wi jegen hem josteerden daer,</l>
<l>Dat ons lieden tien tiden niet</l>
<l>Bi rechte ne soude sijn gesciet;</l>
<l>Maer hi dede sekerlike</l>
<l>Alse die beste man van ertrike,</l>
<l>31090 Daer ons wel sceen onse sothede."</l>
<l>Daer was feeste ende bliscap mede.</l>
<l>Si begherden Lanceloets comste mere</l>
<l>Dan si hadden gedaen ere;</l>
<l>Ende die coninc seide daer naer:</l>
<l>31095 Ne quame hi dien navont niet daer,</l>
<l>Ocht des anderdaghes, hi soude wesen</l>
<l>Seerre tongemake bi desen</l>
<l>Dan hi noit hadde gheweest vort an</l>
<l>Om dat hem gebrac .i. man.</l>
<l>31100 Walewein seide: "Hi sal hier morghijn,</l>
<l>Sonder waen, eer tercitijt sijn."</l>
<l>Die coninc seide: "Ic ben in vresen</l>
<l>Dat hi siec ocht doet mach wesen."</l>
<l>Si begherden alle ghemene</l>
<l>31105 Lanceloets comst allene.</l>
<l>Si seiden mede: wisten si</l>
<l>Dat hire in .vij. milen ware bi,</l>
<l>Si souden jegen hem varen.</l>
<l>Wet wel, dat si om hem blide waren</l>
<l>31110 Ende drove; want si waren blide</l>
<l>Dat si sire comst hoepten tien tide,</l>
<l>Ende si waren dies drove ende gram,</l>
<l>Dat hi soe lette, dat hi niet ne quam.</l>
<l>Al datmen dar binnen sprac</l>
<l>31115 Was van Lancelote van Lac.</l>
<l>Si letten den dach daer alsoe</l>
<l>Al toter vespertijt toe.</l>
<l>Alse die coninc vesperen hadde gehort</l>
<l>Dede hi liede comen vort</l>
<l>31120 Ende richten ene quinteine daer</l>
<l>In den mersch van Kamaloet oppenbaer,</l>
<l>Datter vremde ridders mochten spelen;</l>
<l>Maer die coninc dede bevelen</l>
<l>Datter nyman ane ne quame</l>
<l>31125 Eer men Lancelote daer vername.</l>
<l>Die coninc dede brincgen dat scaec</l>
<l>Dat daer sinde Lanceloet van Laec,</l>
<l>Ende si speelden scaecs daer in</l>
<l>Om dat hen soude vernoyen te min.</l>
<l>31130 Die coninc seide daer nare:</l>
<l>"Ay God, ocht Lanceloet hier ware</l>
<l>Wi souden hier moghen ane dien</l>
<l>Ene van sire meestryen sien."</l>
<l>Si letten toten avonde toe,</l>
<l>31135 Ende Lanceloet ne quam niet doe.</l>
<l>Doe scieden si, ende elc die ginc</l>
<l>Te sire herberghen; ende die coninc</l>
<l>Lach in ene camere daer inne,</l>
<l>Ende in ene andere die coninginne,</l>
<l>31140 Diere dat slapen al ontfacht;</l>
<l>Want si weende al den nacht,</l>
<l>Alse die vreesde dat Lanceloet</l>
<l>Mochte sijn geslagen doet.</l>
<l>In dander side was si in dien</l>
<l>31145 Dat sine gherne hadde gesien,</l>
<l>Alse die gerne soude weten doe</l>
<l>Wat noede datten dreef daer toe,</l>
<l>Dat hi soe lange uten lande was;</l>
<l>Want sine waende niet das,</l>
<l>31150 Alse hi lest van hare sciet,</l>
<l>Dat hi soude hebben ghemert iet</l>
<l>Alse lange alse hi dede,</l>
<l>Het ne hadde hem gedaen siechede.</l>
<l>Al hadde die coninginne groet seer</l>
<l>31155 Noch hadts Hestor van Mares meer.</l>
<l><edition n="209"/>Bohort ende Lyoneel mede</l>
<l>Dreven oec grote serechede,</l>
<l>Ende Walewein boven alle man,</l>
<l>Die hem van Maechscapen niet ne ginc an;</l>
<l>31160 Want hine minde nymanne soe sere,</l>
<l>Sonder den coninc sinen here</l>
<l>Ende sine broders. Ende die coninc</l>
<l>Mindene soe, in waerre dinc,</l>
<l>Dat wonder te secgene was,</l>
<l>31165 Want hi ontdecte hem dicke das,</l>
<l>Dat hi besceet ne wiste en gheen</l>
<l>Vander minnen vanden tween,</l>
<l>Van Lancelote ende van Ginovren toe:</l>
<l>Hi minnedse beide gader soe.</l>
<l>31170 Ende die minne tuschen hen beden</l>
<l>Ne ware nimmermeer gesceden,</l>
<l>Ne hadde Aggraveyn ende Mordret gedaen,</l>
<l>Die den coninc bi nide deden verstaen</l>
<l>Dat Lanceloet, dien hi soe sere</l>
<l>31175 Eerde, hem dade onnere</l>
<l>Met sinen wive, ende sprakens daer</l>
<l>Soe vele doe ende daer naer,</l>
<l>Datter bi te nyute quamen die machte</l>
<l>Vanden coninc ende sinen groten geslachte,</l>
<l>31180 Ende alle haer brodere ende si</l>
<l>Worden daer na verslagen daer bi,</l>
<l>Ende die coninc oec ontfinc doetwonde</l>
<l>Daer af, dat scade was ende sonde;</l>
<l>Want doe ne was gheen so mechtech man</l>
<l>31185 Alse die coninc Artur was dan,</l>
<l>Noch so rike noch so godertieren,</l>
<l>Noch so hovesch in ghere manieren.</l>
<l>Sanderdaghes stont op die coninc vroe</l>
<l>Ende ginc horen messe doe;</l>
<l>31190 Ende alse hi messe hadde gehort</l>
<l>Ende weder quam int paleys vort</l>
<l>Vraghede hi te hant daer nare</l>
<l>Ochte Lanceloet iet comen ware.</l>
<l>Men seide dat hi noch niet ne quam.</l>
<l>31195 Die coninc seide alse hijt vernam:</l>
<l>"Ay God, here van hemelrike,</l>
<l>Nu moetine ons sinden cortelike."</l>
<l>Walewein seide alsoe houde,</l>
<l>Dat hi vor terchiteit comen soude.</l>
<l>31200 Doe ginc in sinen tor die coninc,</l>
<l>Daer hi enen hoghen graet op ginc,</l>
<l>Daer hi wel mochte sien .x. milen</l>
<l>Verre van danen tiere wilen,</l>
<l>Sonder daert dat foreest benam</l>
<l>31205 Te siene den lieden; ende daer ne quam</l>
<l>Gheen daer hijt mochte gesien.</l>
<l>Alse hi neder ginc hi seide mettien:</l>
<l>"Ay God, wanneer salics hebben geval,</l>
<l>Dat ic den riddere sien sal,</l>
<l>31210 Dien ic boven al gerne saghe?"</l>
<l>Doe sach hi neven ene haghe</l>
<l>.I. riddere comen gereden,</l>
<l>Die begonste naken der steden;</l>
<l>Ende van dat hire sien mochte an</l>
<l>31215 Sceen hi bi gelate een stout man.</l>
<l>Hine hadde knecht no seriant.</l>
<l>Die coninc peisde wel te hant</l>
<l>Dat Lanceloet ware, sonder waen.</l>
<l>Hi ginct neder secgen den ridders saen.</l>
<l>31220 "Laet ons opsitten ende varen</l>
<l>Jegen Lancelote sonder sparen:</l>
<l>Ic sagene comen: hi es hier bi."</l>
<l>Die ridders sprongen toe ende si</l>
<l>Wapenden hen some tier uren,</l>
<l>31225 Ende si leiden coverturen</l>
<l>Omdat si wouden bohorderen,</l>
<l>Ende deden hen gereiden speren.</l>
<l>Alse Walewein des geware wart</l>
<l>Hi wapende hem ende sat op sijn part.</l>
<l>31230 Hi nam .ij. sciltknechte ende beval dien,</l>
<l>Dat si wel souden sijn versien</l>
<l>Van speren. Si geloeftdent al</l>
<l>Te doene dat hi hen beval,</l>
<l>Dien vele baroene volgden doe.</l>
<l>31235 Die coninc voer ute Kamaloet alsoe.</l>
<l>Die ridders hadden speren genomen</l>
<l>Tierst dat si uut waren comen,</l>
<l>Ende begonsten onderlinge joesteren,</l>
<l>Dat si wel deden ende met eren.</l>
<l>31240 Alst Walewein hadde vernomen</l>
<l>Hi brac vele speren in sijn comen,</l>
<l>Ende stac oec ridders af tot dien,</l>
<l>Dat gheen man ne hadde mogen sien,</l>
<l>Hine haddene geprijst, sonder waen;</l>
<l>31245 Ende hi hadde soe vele gedaen,</l>
<l>Eer hi quam daer Lanceloet was,</l>
<l>Dat hi van hen .m. geprijst was,</l>
<l>Die in die plaetse daer waren.</l>
<l>Alse hi Lanceloet sach comen gevaren</l>
<l>31250 Hi reet vore alle dandre, ende hi</l>
<l>Riep: "Here Lanceloet, hoet u jegen mi."</l>
<l>Mijn her Lanceloet hoerdene wel,</l>
<l>Ende wiste wel dat was spel.</l>
<l>Hi ontbeide na den steke,</l>
<l>31255 Ridende al gemackeleke.</l>
<l>Walewein ne waende niet das,</l>
<l>Dat sijn spere soe starc was</l>
<l>Alst sider sceen, ende hi stac</l>
<l>Op heren Lanceloets scilt van Lac.</l>
<l>31260 Lanceloets pert hadde moede gegaen</l>
<l>In groten dachvaerden, dat hadde gedaen,</l>
<l>Ende was vermoyt soe onsochte,</l>
<l>Dat dien steke niet ontstaen ne mochte</l>
<l>Maer viel met Lancelote ter neder.</l>
<l>31265 Ende Lanceloet, die hem daer weder</l>
<l>Ne hoedde, ende was daer toe</l>
<l>Metten wapenen verladen doe,</l>
<l>Lach onder sijn pert soe onsochte,</l>
<l>Dat hi niet op staen ne mochte.</l>
<l>31270 Ende mijn her Walewein ne mochte niet</l>
<l>Wel sijn pert gehouden ende sciet</l>
<l>Van danen, soe drove van desen,</l>
<l>Hine wiste in wat pointe wesen.</l>
<l>Ende die coninc Artur, die das</l>
<l>31275 Herde sere tongemake was,</l>
<l>Hi liet lopen met snelre vart,</l>
<l>Ende alle dandre, daer wart.</l>
<l>Daer was Lanceloet opgeheven:</l>
<l>Men woude hem een ander pert geven;</l>
<l>31280 Hine wouts niet om gene dinc,</l>
<l>Maer hi seide ten coninc:</l>
<l>"Van desen perde ne scedic niet,</l>
<l>Om gheen, wats soe gesciet;</l>
<l>Want ic noit beter ne sach met oghen,</l>
<l>31285 Noch dat meer mochte gedogen.</l>
<l>Al vielt, mi ne wondert niet dat.</l>
<l>Omdat binnen .viij. daghen luttel al."</l>
<l>Die coninc helsdene na desen</l>
<l>Ende hiettene willecome wesen</l>
<l>31290 Alse man, dien hi alre gheernst sach</l>
<l>Van allen die leefden op dien dach.</l>
<l>Doe was daer soe grote feeste</l>
<l>Onder die minste ende die meeste,</l>
<l>Dat elken man mochte wonderen das;</l>
<l>31295 Maer ochte Walewein drove was</l>
<l>Ne darf nieman twifelen, bedi</l>
<l>Hi was herde hovesch ende vri.</l>
<l>Hi quam tote Lancelote doe,</l>
<l>Ende sprac hem droeflike toe:</l>
<l>31300 "Here, dor God, ne vernoye u niet</l>
<l>Dat mi jegen u es messciet.</l>
<l>Wet wel, dat icker toe dede</l>
<l>Dat was bi rechter onwetenthede."</l>
<l>Lanceloet seide goedertierenlike:</l>
<l>31305 "Ic vergeeft u vriendelike."</l>
<l><edition n="210"/>Daer was grote feeste int hof,</l>
<l>Ende Hestor was sere blide daer of,</l>
<l>Dat hi Lancelote sach met oghen.</l>
<l>Hine mochte hem niet gedoghen</l>
<l>31310 Van wenene: hi eerdene sere</l>
<l>Ende hiettene broder ende here.</l>
<l>Met sulker feesten, suldi verstaen,</l>
<l>Was Lancelote te hove ontfaen</l>
<l>Opten sinxendach, ende dus wel,</l>
<l>31315 Die int jaer ons heren gevel</l>
<l>.cccc. ende .xxvj. jaer.</l>
<l>Alsi quam in die meeste strate daer</l>
<l>Vant hise behangen altemale</l>
<l>Met siden ende met sindale,</l>
<l>31320 Met gronen, met roden, menechfoude,</l>
<l>Alse ochter God selve comen soude.</l>
<l>Alse Lanceloet int paleys quam,</l>
<l>Endene die coninginne vernam,</l>
<l>Si was utermaten blide</l>
<l>31325 Ende helsdene tien tide,</l>
<l>Ende dede hem grote feeste doe,</l>
<l>Daert vele lieden sagen toe.</l>
<l>Si hietene wel comen wesen.</l>
<l>Die coninc dedene ontwapenen na desen</l>
<l>31330 Ende dede hem bringen haestelike</l>
<l>Diere cledere ende rike.</l>
<l>Doe vercleedden hen die baroene</l>
<l>Ende die ridders na heren doene.</l>
<l>Die coninc was gepareert, des geloeft,</l>
<l>31335 Ende hadde ene crone op sijn hoeft.</l>
<l>Hi ginc te processien daer naer</l>
<l>Te sinte Stevens kerke, die daer</l>
<l>Die meesterkerke was vander port,</l>
<l>Alse gi anderwerf hebt gehort;</l>
<l>31340 Ende die coninginne ende die baroene,</l>
<l>Ende die princhen, elc na sinen doene.</l>
<l>Alse Lanceloet in die kerke quam</l>
<l>Ende hi dat serpijnt daer vernam,</l>
<l>Daer hem die goede man af sprac,</l>
<l>31345 Dien Mordreit wilen doet stac,</l>
<l>Hi peisde dat was waerhede</l>
<l>Dat hem die goede man sede:</l>
<l>Ende hi wart herde drove saen,</l>
<l>Omdat te neyute soude gaen</l>
<l>31350 Soe grote geslachte alse hi daer sach</l>
<l>Vore sine oghen op dien dach,</l>
<l>Om enen man allene; ende hi was</l>
<l>In harden groten wille das,</l>
<l>Tontkeerne; maer hem dochte</l>
<l>31355 Dat hijt niet wel doen ne mochte,</l>
<l>Hine sloge doet Mordrette;</l>
<l>Ende quame dat hire hem toe sette,</l>
<l>Hi soude moeten bi desen</l>
<l>Van alden broderen gehaet wesen.</l>
<l>31360 Dat ne mochte hi gedogen niet:</l>
<l>Hier bi hi vanden wille sciet.</l>
<l>Hi sach op dat serpijnt om die dinc,</l>
<l>Dan op Mordreitte, dan opten coninc,</l>
<l>Soe dat hi al in een moeste sien</l>
<l>31365 Opten enen van hen drien.</l>
<l>Hi hertde dat soe lange dare,</l>
<l>Dats die coninc wart geware,</l>
<l>Ende peisde dat hi niet doe</l>
<l>Sonder sake en peisde soe;</l>
<l>31370 Der ghelike die coninginne</l>
<l>Warts bi sire manieren in inne,</l>
<l>Ende si peisde alsoe houde,</l>
<l>Dat sire hem om vragen soude</l>
<l>Tierst dat si met hem allene ware.</l>
<l>31375 Alse die messe gheint was dare</l>
<l>Keerden si in die zale saen;</l>
<l>Het was etentijt: men ginc dwaen.</l>
<l>Alsemen ten etene was geseten</l>
<l>Was daer bliscap, dat suldi weten,</l>
<l>31380 Dat daer nieman gebrac tien stonden</l>
<l>Van dien vander tafelronden,</l>
<l>Daere doe waren nochtan wale</l>
<l>.c. ende .i. bi getale,</l>
<l>Soedat een riddere, diet vernam,</l>
<l>31385 Dien coninc sciere dat secgen quam.</l>
<l>Doe seide die coninc al bloet:</l>
<l>"Ne ware niet comen Lanceloet,</l>
<l>Die .xij., in waren saken,</l>
<l>Die ons gisteren gebraken,</l>
<l>31390 Ne waren niet comen, ende ic ben</l>
<l>Utermaten blide van hen,</l>
<l>Want icse noit op enen dach</l>
<l>Alle te gadre ne sach."</l>
<l>Daer was grote bliscap daermen at,</l>
<l>31395 Ende Lanceloet, die daer sat</l>
<l>Den vresseliken sittene naer,</l>
<l>Hi sach letteren gescreven daer,</l>
<l>Die seiden: "Op desen dach heden hiere</l>
<l>Moete sterven Brumalt die fiere;</l>
<l>31400 Ende ne sterft hi niet, ons bedrieght</l>
<l>Merlijns profechie ende lieght."</l>
<l>Lanceloet riep clerke na desen,</l>
<l>Ende dede hen die letteren lesen.</l>
<l>Si seiden tote hem tier ure:</l>
<l>31405 "Dit es wonderlike aventure.</l>
<l>Here, swieghter af, bi dien</l>
<l>Wi wanen dat gi noch heden sult sien</l>
<l>Hier gescien enegerande dinge;</l>
<l>Dese letteren sijn gemaect nuwinghe.</l>
<l>31410 Ja, heden vanden daghe, here."</l>
<l>Hi seide: "Ic ne spreecs niet mere</l>
<l>Na dien dat gijt niet ne raet te doene."</l>
<l>Tierst dat geten hadden die baroene</l>
<l>Ende men die tafle op doen soude</l>
<l>31415 Quam daer binnen also houde</l>
<l>.J. riddere gewapent wel</l>
<l>Met wapenen al wit ende niet el.</l>
<l>Daer hi den coninc sach hi sprac an hem</l>
<l>Ende seide: "Here, her coninc, ic ben</l>
<l>31420 Hier comen omme sterven</l>
<l>Ochte om leven dese werven:</l>
<l>Welc dat sijn sal ne wetic niet,</l>
<l>Maer ic moet proven, wat soes gesciet."</l>
<l>"Dies ne woudic niet," sprac die coninc ter vart,</l>
<l>31425 "Dat gi hier te ure doet comen wart,</l>
<l>Dar ic tontkeerne hadde macht,</l>
<l>Ghine hadt sulke dinc gewracht</l>
<l>Dar gi sonder doet niet ne mocht ontgaen."</l>
<l>Hi dede af helm ende halsberch saen;</l>
<l>31430 Ende alse hi ongewapent was</l>
<l>Die daer waren mercten das,</l>
<l>Dat hi was so scone man</l>
<l>Ende so wel geleedt daeran,</l>
<l>Dat hi sceen man van groter weerde.</l>
<l>31435 Ende hi weende alsoe heerde</l>
<l>Ochte hi saghe al die werelt doet.</l>
<l>Die coninc hats ontfarmenesse groet</l>
<l>Ende seide: "Riddere, twi weendi?"</l>
<l>Die riddere sprac: "Ic wene bedi</l>
<l>31440 Dat ic te mire doet comen ben."</l>
<l>Ende hi leet over vore hem</l>
<l>Ende vore alle die vander tafelronden,</l>
<l>Ende ginc ten sittene tien stonden,</l>
<l>Dat dat vresselijc sitten hiet,</l>
<l>31445 Ende hi seide tot Lancelote: "Nu siet,</l>
<l>Ic moet sterven te deser stede</l>
<l>Om te doene ene coenhede</l>
<l>Daer gi u noit toe ne dorst setten.</l>
<l>Ic sal gaen sitten sonder letten</l>
<l>31450 Int sitten daer gi noit in sitten ne dorst."</l>
<l>Ende ginc sitten sonder vorst</l>
<l>Int sitten daer noit man in ne sat,</l>
<l>Hem ne moeste berouwen dat.</l>
<l>Hi gaf Lancelote in sine hant</l>
<l>31455 Ene lettere, ende seide te hant:</l>
<l><edition n="211"/>"Ochtic sterve biddic u sere,</l>
<l>Dat gi dese lettere leest, here,</l>
<l>Vore alle die sijn hier binnen,</l>
<l>Dat si mi daer bi mogen kinnen</l>
<l>31460 Ende mijn geslachte; ende gevelt mi</l>
<l>Dat ic gesont blive, soe suldi</l>
<l>Dese lettere mi wel geven weder."</l>
<l>Alse hi was geseten neder</l>
<l>Die daer bi waren seiden saen:</l>
<l>31465 Hi hadde grote stoutheit gedaen,</l>
<l>Dat hi int vresselike sitten sat;</l>
<l>Ende hi riep onlange nadat:</l>
<l>"Ay God, here, ic sterve in desen noet."</l>
<l>Daer na riep hi: "Ay Lanceloet,</l>
<l>31470 U proueche, dat secgic u,</l>
<l>Ne mach mi hier niet helpen nu;</l>
<l>Ghine sijt niet die ghene die al</l>
<l>Die aventuren inden sal;</l>
<l>Waerdijt, gi mocht mi ute deser doet</l>
<l>31475 Warpen, daer ic af ben in groter noet."</l>
<l>Hi begonste crijschen so suare,</l>
<l>Dat sijs alle waren in vare.</l>
<l>Doe quam daer een vier stormelike,</l>
<l>Daer si toesaghen ghemeenlike,</l>
<l>31480 Ende gaf van boven enen val,</l>
<l>Ende verbernde den ridder al,</l>
<l>Dies hen allen wonderde tien stonden,</l>
<l>Want sire vleesch no been ne vonden.</l>
<l>Ende binnen dien dat hi bernde alsoe</l>
<l>31485 Hi riep: "Ay coninc Artur, embertoe</l>
<l>Met hoverden ne machmen niet</l>
<l>Dan scande winnen, dijt wel besiet;</l>
<l>Dat hebbic wel ondervonden hier;</l>
<l>Bedi dat ic was alsoe fier,</l>
<l>31490 Dat ic woude comen te saken</l>
<l>Daer ic niet toe ne mochte geraken,</l>
<l>Noch sculdech te comene en was,</l>
<l>Motic sterven, sijt seker das,</l>
<l>Met donre ende met viere dorperlike;</l>
<l>31495 Ende mach secgen gewaerlike,</l>
<l>Dat God sint hi ter werelt quam</l>
<l>Noit soe fiere wrake en nam</l>
<l>Alse hi van mi heeft gedaen."</l>
<l>Ende si sagen int sitten saen</l>
<l>31500 Verrotte asschen ende el ghene dinc,</l>
<l>Daer soe quaet roeke uut ginc,</l>
<l>Datter gepijnt waren mede</l>
<l>Alle die waren daer ter stede,</l>
<l>Ende waren om Lancelote in vresen,</l>
<l>31505 Dat hi verbernt mochte wesen</l>
<l>Vanden viere, ende baden hem bi dien,</l>
<l>Dat hi van daer hi sat soude vlien,</l>
<l>Daermenne niet ne mochte bringen toe</l>
<l>Omdat die tafle lach noch doe.</l>
<l>31510 Hi bleef sittende in diere maniere,</l>
<l>Ende was ongequetst vanden viere.</l>
<l>Die coninc Artur seide tier ure:</l>
<l>"Ic ne sach noit sulke aventure.</l>
<l>Ic seide altoes dat soude gescien</l>
<l>31515 Wonder int sitten, nu hebbewijt gesien,</l>
<l>Ende noch selewijt meer sien, ic wane."</l>
<l>Die coninc sprac dus Lancelote ane:</l>
<l>"Lanceloet, doet lesen den brief nu,</l>
<l>Dien die riddere in die hant leide u."</l>
<l>31520 Hi dede den brief lesen te hant,</l>
<l>Daer hi dus in gescreven vant:</l>
<l>"Dat weten alle nu ter stonde</l>
<l>Die ridders vander tafelronde,</l>
<l>Dat in paeschdaghe, die leest was,</l>
<l>31525 Geviel int hof des conincs Claudas</l>
<l>Datmen onder die jonge liede sprac</l>
<l>Int hof van Lancelote van Lac,</l>
<l>Ende seiden dat hi was gemeenlike</l>
<l>Die stoutste riddere van ertrike;</l>
<l>31530 Dies droghen si over een al,</l>
<l>Sonder een riddere, hiet Brumal,</l>
<l>Die des conincs Claudas neve was:</l>
<l>Hine woude niet volgen das,</l>
<l>Maer bi seide tier stonde</l>
<l>31535 Datmen gnoech stoutere vonde.</l>
<l>"Hi en es niet so cone," seide hi,</l>
<l>"Alse gi doet te verstane mi;</l>
<l>Want bi den sittene daer hi in sit es</l>
<l>Dat vresselike sitten, sijt seker des,</l>
<l>31540 Dat rechte prove es kinlike</l>
<l>Vanden besten riddere van ertrike;</l>
<l>Ende hi siet altoes ydel die stede:</l>
<l>Hadde hi herte ende stouthede,</l>
<l>Hi soude int sitten sitten gaen</l>
<l>31545 Ende verclaren der liede waen;</l>
<l>Die ene secgen hi es waerlike</l>
<l>Die beste riddere van ertrike,</l>
<l>Ende andre liede begheven des,</l>
<l>Ende seggen dat hijs niet en es,</l>
<l>31550 Ende hi mochte al desen twifel</l>
<l>Bi dien sittene vellen wel.</l>
<l>Men mach wel bi desen done</l>
<l>Secgen dat hi niet en es cone,</l>
<l>Ende dat die gene in alre wise</l>
<l>31555 Coenre ware ende van meerre prise</l>
<l>Diere in ginge sitten dan,</l>
<l>Na die vrese diere es an,</l>
<l>Dan hi, van al dat hem noit gesciede."</l>
<l>Doe seiden die goede liede:</l>
<l>31560 "Nadien dat Lancelote van Lac</l>
<l>Stoutheit daer te sittene gebrac</l>
<l>Nieman ne soude soe cone wesen,</l>
<l>Dat hire in sate na desen."</l>
<l>Hi antwerde alsoe houde</l>
<l>31565 Dat hiere in sitten soude;</l>
<l>"Ende omdat ic wille," seide hi,</l>
<l>Dat die van Gaule weten dat in mi</l>
<l>Meerre stoutheit dan in Lancelote es</l>
<l>Willic u versekeren des,</l>
<l>31570 Dat ic sitten sal in sinxendaghe</l>
<l>Int vresselike sitten, sonder saghe,</l>
<l>Ocht om sterven ocht om leven.</l>
<l>Ende wille mi onse here geven</l>
<l>Die ere, ic saels verbliden;</l>
<l>31575 Ende stervic oec tien tiden,</l>
<l>Nieman en sal moghen secgen van desen,</l>
<l>Het ne sal bi stoutheiden wesen.</l>
<l>Doe lachterde hem die coninc Claudas,</l>
<l>Dat hi met sotheiden begrepen was;</l>
<l>31580 Maer hi ne wout laten dor niemen,</l>
<l>Hine sciet ute Gaule sniemen,</l>
<l>Ende quam al hier ter stede gereet</l>
<l>Om te quitene sinen eet;</l>
<l>Ende alsoe alse gi moghet sien</l>
<l>31585 Es hem gevallen nu van dien."</l>
<l>Alse die coninc Artur hadde gehort</l>
<l>Die letteren lesen, hi seide vort:</l>
<l>"Dits wonderlike aventure</l>
<l>Dat hier es gelesen nu ter ure.</l>
<l>31590 Ic ne houde niet over stouthede</l>
<l>Dat dese ridder nu hier dede.</l>
<l>Maer dat rechte sotheit was;</l>
<l>Want wi sijn alle vroet das,</l>
<l>Dat dit sitten, dat hier steet,</l>
<l>31595 Om enen riddere was gereet,</l>
<l>Die van ridderscape liden sal</l>
<l>Ende van doeghden die ghene al,</l>
<l>Die waren vor sinen daghen</l>
<l>Ende wapene hadden gedraghen;</l>
<l>31600 Ende ic hebbe wel vernomen,</l>
<l>Tierst dat hi hier in sal comen</l>
<l>Sal sijn name gescreven staen</l>
<l>Opt vresselike sitten, sonder waen.</l>
<l>Hier bi secgic dat hi ne dede</l>
<l>31605 Gene stoutheit, maer sothede."</l>
<l><edition n="212"/>Men dede op die taflen daer:</l>
<l>Die jonge liede voren daer naer</l>
<l>Ter quiteinen met haren speren.</l>
<l>Doe begonsten si bohorderen,</l>
<l>31610 Soe datter selc gequetst uut quam</l>
<l>Eer dat spel inde nam.</l>
<l>Die coninc was opten muer vander stede,</l>
<l>Ende die coninginne mede,</l>
<l>Ende die hoghe man van dagen,</l>
<l>31615 Die vanden muer dat spel sagen.</l>
<l>Mijn her Walewein was uutgetrect doe,</l>
<l>Ende sine brodere daertoe,</l>
<l>Ende vele vander tafelronden,</l>
<l>Die hen alle setten tien stonden</l>
<l>31620 Te bohorderene; ende van desen</l>
<l>Was Lanceloet doe in vresen</l>
<l>Datter evelmoet af mochte gescien.</l>
<l>Hine wouder niet varen bi dien,</l>
<l>Ende beval Bohorde ende Hestore saen</l>
<l>31625 Ende Lyonele, dat sire niet ne gaen.</l>
<l>Mijn her Walewein was comen doe</l>
<l>In dien mersch, ende joesteerde soe,</l>
<l>Dat hi vele speren daer brac</l>
<l>Ende vele ridders afstac</l>
<l>31630 Bi prouechen ende bi crachte,</l>
<l>Soe dat Lanceloet dachte</l>
<l>Dat Walewein meer daer dede dan</l>
<l>Hi noit doen sach ontwapenden man.</l>
<l>Op dien dach was Lanceloet geseten</l>
<l>31635 Bider coninginnen, suldi weten,</l>
<l>Datter nieman bi ne was tien stonden</l>
<l>Dan die Lancelote bestonden;</l>
<l>Ende hi vertelde hare saen</l>
<l>Hoene Morguyen hadde gevaen.</l>
<l>31640 "Ay Lanceloet," seide si na desen,</l>
<l>"Altoes moti te leerne wesen;</l>
<l>Hets lanc dat ic u jegen hare riet</l>
<l>Te wachtene: ghi ne dedets niet.</l>
<l>Anderwerf heeft si gevaen u,</l>
<l>31645 En ghi ne constes u niet gewachten nu.</l>
<l>Wat duvle brachtere u weder toe?"</l>
<l>Hi vertellet hare al doe,</l>
<l>Hoene bi groter ongetrouwe</l>
<l>Daertoe brachte ene joncfrouwe.</l>
<l>31650 "Ende hoe waerdi," seide si, "binnen dien</l>
<l>Dat gi gevaen laecht versien?"</l>
<l>"Ic hadde," seit hi, "in allen wisen</l>
<l>Volheit van goeder spisen;</l>
<l>Tallen feesten in allen maniere</l>
<l>31655 Haddic nuwe cledere, ende alsoe diere</l>
<l>Alse hadde Artur die coninc;</l>
<l>Ende ic was versien van alre dinc</l>
<l>Alsoe wel alse noit was man."</l>
<l>"Ende hoe ontgincdi hare dan?"</l>
<l>31660 Seide die coninginne; ende Lanceloet</l>
<l>Scaemde hem ende wart roet,</l>
<l>Alse dijt hare niet secgen ne dorste.</l>
<l>Ende si bat hem sonder vorste</l>
<l>Bider trouwen die hi hare sculdech ware,</l>
<l>31665 Dat hijt secgen soude hare.</l>
<l>"Ic saelt u secgen," seide hi doe,</l>
<l>"Nadien dat gijs mi maent alsoe:</l>
<l>Ic ne hads anders niet gedaen."</l>
<l>Ende hi seide hare saen:</l>
<l>31670 "Vrouwe, mi geviel opten Meydach</l>
<l>Daer ic vore ene venstre lach,</l>
<l>Dat ic rosen ontspringen vernam</l>
<l>Te met dat die sonne op quam,</l>
<l>Die mi wel bequamen gemene</l>
<l>31675 Op te siene om ene,</l>
<l>Die boven dandre soe scone was</l>
<l>Op te siene, dat mi dochte das,</l>
<l>Dat dandre varuloes waren alle.</l>
<l>Ic peisde om u bi dien gevalle,</l>
<l>31680 Dat gelijc der rosen, die dan</l>
<l>Alle dandre met scoenheiden verwan,</l>
<l>Alsoe verwondi met scoenheden</l>
<l>Alle die vrouwen ter steden,</l>
<l>Die met u ten loedzen laghen</l>
<l>31685 Te Kamaloet, ten lesten daghen</l>
<l>Dattie tornoy te Kamaloet was.</l>
<l>Ende alsic mi bedachte das,</l>
<l>Mijn herte wart bedreven daer toe,</l>
<l>Datic die roze moeste hebben doe</l>
<l>31690 Daer ic uwes bi gedochte,</l>
<l>Nadat ic u niet hebben ne mochte;</l>
<l>Ende ic nam met beiden handen</l>
<l>Die vinstre ende bracse te handen.</l>
<l>Ic voer uter gevancnessen doe.</l>
<l>31695 Ne haddic niet belet geweest alsoe,</l>
<l>Ic ware hier weder comen ere;</l>
<l>Mi langede herwart soe sere."</l>
<l>Die coninginne seide: "Ay Lanceloet,</l>
<l>Om datmen u hielt over doet</l>
<l>31700 Heftmen mi sulke dinghe geteghen,</l>
<l>Daer men wel af hadde geswegen</l>
<l>Haddemen u levende gewaent doe."</l>
<l>Lanceloet sprac al bedroeft daer toe:</l>
<l>"Vrouwe, wie heeft u scande gedaen dan?</l>
<l>31705 Hi en es nimmer soe mechtech man,</l>
<l>Ghine sulets gewroken wesen</l>
<l>Tuwen wille." Si seide na desen:</l>
<l>"Hets man, die u heeft meest mesdaen,</l>
<l>Ende die u meest haet, sonder waen,</l>
<l>31710 Ende dien gi meest sculdech te haettene wart:</l>
<l>Ende dat hi messeide te mi wart,</l>
<l>Hi deet in uwer onwerden meer</l>
<l>Dan om dinc die hi eer</l>
<l>Te mi wart hadde; want, sonder waen,</l>
<l>31715 Ic ne hadde hem niet mesdaen."</l>
<l>Hi vraghde hare wie dat was.</l>
<l>"Het was die coninc Claudas,</l>
<l>Die onteerfde uwen vader,</l>
<l>Ende die hout u lant algader."</l>
<l>31720 Si vertelde hem al bloet</l>
<l>Al dat hare Claudas ontboet.</l>
<l>Si seits hem soe vele,</l>
<l>Dat hem ginc al uten spele.</l>
<l>Hi seide: "Dit en es tierste niet</l>
<l>31725 Dat mi scande van hem es gesciet:</l>
<l>Want alsic lach in die wighe mine,</l>
<l>Ende sculdech was oyr te sine</l>
<l>Van Gaune ende Benoyc bede,</l>
<l>Ende van Acquitangen mede,</l>
<l>31730 Ende een vanden rijcsten kinden</l>
<l>Datmen van mire oude mochte vinden,</l>
<l>Maecte hi mi arm, ende nam mede</l>
<l>Al mine eervachtechede,</l>
<l>Ende hadde mi gedoet tot desen,</l>
<l>31735 Ne hadde mijn vrouwe van Lac gewesen,</l>
<l>Die mi op hielt rikeliker sint</l>
<l>Dan noit was opgehouden conincs kint.</l>
<l>Al dat hi mesdede minen vader,</l>
<l>Mi ende minen neven, haddic algader</l>
<l>31740 Moghen versten ende gedoghen tot dien</l>
<l>Dat ics minen point hadde gesien;</l>
<l>Maer nadien dat soe verre es brocht,</l>
<l>Vrouwe, dat ghijt hebt becocht,</l>
<l>Dijs niet ne hadt verdient ere,</l>
<l>31745 Ic ne gecrige peys nimmermere</l>
<l>Ghine hebbets wrake, soe dat ic hem al</l>
<l>Sijn goet, sijn lant af winnen sal:</l>
<l>Ic ne salne laten geduren niet</l>
<l>In zee, in lande, wats gesciet,</l>
<l>31750 Daermen mach wonen, ic ne salne doet slaen</l>
<l>Ende u sijn hoeft sinden, sonder waen."</l>
<l>"Men sal wel sien," seide si doe,</l>
<l>"Wat gi sult doen daertoe.</l>
<l>Ic ne werde meer te gemake</l>
<l>31755 Eer wijs beide hebben wrake.</l>
<l><edition n="213"/>Gi soudet oec met rechte ane vaen</l>
<l>Al ne hadde hi mi niet mesdaen;</l>
<l>Het es u scande, dat hi</l>
<l>Soe lange peys [heeft], na dien dat ghi</l>
<l>31760 Die beste ridder vander werelt sijt,</l>
<l>Ende soe goede hulpe hebt nu ter tijt</l>
<l>Van minen here den coninc Arture.</l>
<l>Ende van sire macht al dure</l>
<l>Hier sijn int hof, sekerlike.</l>
<l>31765 Die beste ridders van ertrike,</l>
<l>Die in u hulpe selen wesen,</l>
<l>Biddijs hen; ende boven desen</l>
<l>Die ridders vander tafelronde,</l>
<l>Die soe ontsien sijn talre stonde,</l>
<l>31770 Die blide selen sijn ende in hogen,</l>
<l>Wildi beginnen dat orlogen,</l>
<l>Die dat varen meer sulen minnen</l>
<l>Dan dat stille licgen hier binnen;</l>
<l>Si haten den coninc Claudas.</l>
<l>31775 Ic ben mede wel seker das,</l>
<l>Biddijs minen here den coninc,</l>
<l>Hine letet om gene dinc,</l>
<l>Hine vart met u, ende hine sal</l>
<l>Claudase onderdoen van al.</l>
<l>31780 Ghi sijt van ridderscape soe sere</l>
<l>Vernaemt, al ne haddi nimmere</l>
<l>Ridders met u dan u geslachte,</l>
<l>Ende vanden castelen die machte,</l>
<l>Die gi hebt onder gedaen,</l>
<l>31785 Sone wanic niet, sonder waen,</l>
<l>Dat u in ghenen manieren</l>
<l>En gheen man mochte scoffieren,</l>
<l>Sonder allene mijn here die coninc.</l>
<l>Ic bidde u deser dinc,</l>
<l>31790 Dat gi[jt] bestaet, ocht doet bestaen</l>
<l>Hestore uwen brodere saen,</l>
<l>Ochte uwe neven; ende ontbiet thant</l>
<l>U vriende hier in dit lant</l>
<l>Ende van anderen lande mede,</l>
<l>31795 Daer gi hebt gedaen grote preuschede,</l>
<l>Die al tot u selen comen</l>
<l>Tierst dat sijt hebben vernomen."</l>
<l>Lanceloet antworde te desen:</l>
<l>"Vrouwe, het sal soe gedaen wesen."</l>
<l>31800 Doe lieten si die tale staen,</l>
<l>Ende dat bohorderen was gedaen.</l>
<l>Die coninc ginc vanden mure neder,</l>
<l>Ende hi sat op sijn pert weder.</l>
<l>Si voeren neven die riviere</l>
<l>31805 Ten paleyse ward in diere maniere,</l>
<l>Dat die coninc daer ter stede</l>
<l>Ene scone vromecheit dede.</l>
<l>Daer hi in sinen mantel reet</l>
<l>Hi riep op Waleweine ghereet:</l>
<l>31810 "Walewein, neve, hoet u jegen mi."</l>
<l>Hi reet te hem wart, ende hi</l>
<l>Namene in die middelt, sonder beide,</l>
<l>Ende hievene uten ghereide,</l>
<l>Ende leidene vor hem op sijn part,</l>
<l>31815 Ende voerdene ter porten wart,</l>
<l>Daert alle die liede saghen toe.</l>
<l>Si prijsdene ende seiden doe</l>
<l>Dat die coninc ware harde faelgant.</l>
<l>Lanceloet sprac ter coninginnen te hant:</l>
<l>31820 "Ic ne hadde niet gewaent ere</l>
<l>Dat dit hadde mogen doen mijn here."</l>
<l>Si seide: "Hi heeft vor desen</l>
<l>Herde wonderlijc gewesen,</l>
<l>Ende soude sijn opdats te doene ware."</l>
<l>31825 Die coninc seide daer nare:</l>
<l>"Walewein, neve, omdat ic nu</l>
<l>Mi meest betrouwede ane u</l>
<l>Woudic mine cracht ane u toghen,</l>
<l>Wat ic morgen soude doen moghen."</l>
<l>31830 Walewein loech ende seide toe</l>
<l>Dat hem lief was alsoe.</l>
<l>Savonts alsemen hadde gheten</l>
<l>Dede Lanceloet weten</l>
<l>Dat hi vander coninginnen horde</l>
<l>31835 Hestore, Lyonele ende Bohorde.</l>
<l>Bohort seide: "Wat segdijs, here?"</l>
<l>"Ic wille," seide hi, "in allen kere,</l>
<l>Dat gi vart met vele lieden daer.</l>
<l>Hebdijs noet ic sal u volgen naer,</l>
<l>31840 Ende ic salne bider genaden</l>
<l>Van Gode alsoe begaden,</l>
<l>Dat hi sal hebben berouwenesse</l>
<l>Van sire groter verradenesse,</l>
<l>Alse die quaetste verradere die leeft,</l>
<l>31845 Die jonge kindere onteerft heeft,</l>
<l>Ja, conincs kindere, sonder waen."</l>
<l>Tierst dat si dat hadden verstaen</l>
<l>Si loefden onsen here daer af,</l>
<l>Die hem sulken wille gaf:</l>
<l>31850 "Wine willen niet dat gi daer tijdt,</l>
<l>Want hi onser meer en ontbijdt."</l>
<l>Lanceloet ontboet om die dinc</l>
<l>Bandemaguse den coninc</l>
<l>Ende .xl. andre riddere doe,</l>
<l>31855 Daer hi grote trouwe hadde toe,</l>
<l>Ende begonste hen lieden toghen</l>
<l>Hoe dat hi woude orlogen;</l>
<l>Ende vraeghde ocht si van desen</l>
<l>In sine hulpe wouden wesen.</l>
<l>31860 Walewein seide toten coninc:</l>
<l>"Here, wat antwerdi van deser dinc?"</l>
<l>Die coninc antwerde: "Van mi</l>
<l>Ende vanden minen mach hi</l>
<l>Doen alse metten sinen,</l>
<l>31865 Bedi ic levere hem minen</l>
<l>Lichame ende mijn goet al</l>
<l>Ende liede, die ic ontbieden sal;</l>
<l>Ende wille al sonder sparen</l>
<l>Op Claudase met hem varen</l>
<l>31870 Ende hem hulpen onteerven,</l>
<l>Ochte ic wilre omme sterven;</l>
<l>Want hi es man van ertrike</l>
<l>Dien ic meest minne sekerlike;</l>
<l>Nochtan sloech hi doet, dats wel becant,</l>
<l>31875 Minen sone Meyliagant,</l>
<l>Dinc die ic meest minde; mare</l>
<l>Hi dede dor mi daer nare</l>
<l>Soe vele ende soe hoveschelike,</l>
<l>Dat ict hem vergeve geheellike."</l>
<l>31880 Mijn her Walewein seide doe:</l>
<l>"Here, gi segt gnoech daer toe;</l>
<l>Ware [ic] alse rike man alse gi sijt,</l>
<l>Ic holpe hem met al nu ter tijt;</l>
<l>Ende dat selve dat ic mach, God weet,</l>
<l>31885 Dats mijn lichame, dats hem ghereet.</l>
<l>Ic ne sal hem niet helpen allene;</l>
<l>Mine .iiij. broders alle gemene</l>
<l>Selen hem met in staden staen,</l>
<l>Ende alle die andre, sonder waen,</l>
<l>31890 Die ic met gichten ochte met minnen</l>
<l>In mine hulpe mach gewinnen;</l>
<l>Ende dat ic van Gaule niet en scede,</l>
<l>Het ne doe doet ochte siechede,</l>
<l>Eer ic van sinen lande al</l>
<l>31895 Claudase onteerft sien sal."</l>
<l>Tselve swoer mijn her Ywein doe,</l>
<l>Ende alle die daer waren toe.</l>
<l>Walewein seide: "Te deser dinc</l>
<l>Es goet dat wi ontbieden den coninc</l>
<l>31900 Ende horen wat hi segt hier af."</l>
<l>Si seiden dat hi goeden raet gaf.</l>
<l>Doe waren gesint om die dinc</l>
<l>Bohort ende Hestor ten coninc,</l>
<l>Ende seiden: "Die vander tafelronde</l>
<l>31905 Sitten te rade nu ter stonde,</l>
<l><edition n="214"/>Ende namen gerne uwen raet.</l>
<l>Si bidden u dat gi ten rade gaet."</l>
<l>Alse die coninc ten rade quam</l>
<l>Die coninc Bandemagus ondernam</l>
<l>31910 Die tale om dat hi vroest was,</l>
<l>Ende seide hoe si alle das</l>
<l>Over een gedragen waren,</l>
<l>Dat si met here souden varen</l>
<l>Op Claudase ende hem onteerven,</l>
<l>31915 Ochte in den wille sterven.</l>
<l>Tierst dat dat verstont die coninc</l>
<l>Hi prijsde sere die dinc</l>
<l>Ende seide: "Gi hebt wel gedaen:</l>
<l>Ende om dat gi te sekere sult gaen</l>
<l>31920 Ic sal u van mire maisnieden</l>
<l>Sinden ende van minen lieden</l>
<l>Soe vele, daer gi hebt te done,</l>
<l>Claudas ne sal niet sijn soe cone</l>
<l>Dat hi uwes sal dorren ontbiden.</l>
<l>31925 Ghi sult mi laten nu ten tiden</l>
<l>Lancelote, dat hi moghe wesen</l>
<l>In minen geselscap binnen desen;</l>
<l>Ende gevalt uwe aventure</l>
<l>Dat Claudas jegen u gedure,</l>
<l>31930 Ic ende Lanceloet selen u volgen naer</l>
<l>Ende comen met groter macht daer."</l>
<l>Si drogen over een van diere dinc.</l>
<l>Daer na dede comen die coninc</l>
<l>Die coninginne ende die baroene</l>
<l>31935 Uter zalen te dien done,</l>
<l>Ende toende hen oppenbare</l>
<l>Hoe dat daer gesproken ware:</l>
<l>Dat wouden die vander tafelronde</l>
<l>Op Claudase orlogen tier stonde</l>
<l>31940 Ende hem onteerven ende driven</l>
<l>Ute sinen lande, ochte ontliven.</l>
<l>"Ende al dit es dor Lanceloets minne.</l>
<l>Ic ne wille niet datment beghinne</l>
<l>Sonder uwen raet ende u,</l>
<l>31945 Ende versoeke ane u lieden nu</l>
<l>Dat gire mede wilt varen."</l>
<l>Si soudent doen, seiden si, sonder sparen.</l>
<l>Men dede doe comen sonder letten</l>
<l>Clerke, die in scrijfte souden setten</l>
<l>31950 Die ghene die geloefden die dinc.</l>
<l>Dierste was Karados die coninc,</l>
<l>Die cort arm hiet; daer naer</l>
<l>Screven si Bandemaguse den coninc daer</l>
<l>Ende den coninc Yone,</l>
<l>31955 Ende enen coninc van groten doene,</l>
<l>Kabarantijn van Cornuwaelge:</l>
<l>Dese .iij. coninge, sonder faelge,</l>
<l>Sworen ende deden heet das,</l>
<l>Te varne opten coninc Claudas</l>
<l>31960 Met al hare mogentheden,</l>
<l>Vanden lande niet ne sceden</l>
<l>Eer hi onteerft ware al bloet,</l>
<l>Hen ne lette siecheit ochte doet.</l>
<l>Alle dandre deden selken eet.</l>
<l>31965 Die coninc seide dat si gereet</l>
<l>.xx.m. man ende mere</l>
<l>Hebben souden van groter were.</l>
<l>Alse die eede waren gedaen</l>
<l>Dankes hen her Lanceloet saen.</l>
<l>31970 Die coninc seide tier tijt:</l>
<l>"Ghi heren, ic bevele u dat gi sijt,</l>
<l>Ende u macht ende u maghe,</l>
<l>In Sinte Marien Magdalenen dage</l>
<l>Te Lonnen in die stat, daer sal</l>
<l>31975 U behoefte te dire vart wesen al.</l>
<l>Alsi in die tale waren</l>
<l>Quam Brinol van Pleiche gevaren</l>
<l>Daer binnen, dien hadde Bohort</l>
<l>Verwonnen, alse gi hebt gehort,</l>
<l>31980 Ter brucgen van Corbenyc, die das</l>
<l>Vraghde wie Lanceloet was.</l>
<l>Men wijsden hem: alsoe saen</l>
<l>Gaf hi hem Lancelote gevaen</l>
<l>Van Bohorts halven van Gaunes.</l>
<l>31985 Lanceloet bat Bohorde des,</l>
<l>Dat hi hem seide wie hi ware.</l>
<l>Bohort antwerde daer nare:</l>
<l>"Here, hi es gewaerlike,</l>
<l>Een der beste van ertrike;</l>
<l>31990 Ende ic rade dat gine nu</l>
<l>Onhout te vaerne met u."</l>
<l>Lanceloet onthieltene tier stede,</l>
<l>Dat die ander gerne dede,</l>
<l>Want hi sere begerde tier stonde</l>
<l>31995 Kinnesse an die vander tafelronde.</l>
<l>Dus was dat orloge begonnen daer,</l>
<l>Daer Claudas omme daer naer</l>
<l>Onteerft wart ende des lants verdreven.</l>
<l>Ende daer omme lieten hare leven</l>
<l>32000 .M. man onder jonc ende out,</l>
<l>Die daer of ne hadden gene scout.</l>
<l>Daer waren doe .ij. speirres int hof</l>
<l>Van Gaule omme comen daer of</l>
<l>Te verhoerne wat daer ware,</l>
<l>32005 Ende om te bringene niemare</l>
<l>In Gaule van Arture den coninc,</l>
<l>Hoe dat stonde met sire dinc,</l>
<l>Ende ochte Lanceloet daer soude comen.</l>
<l>Ende alsi dat hadden vernomen</l>
<l>32010 Si waren te mayert daer of</l>
<l>Ende ruemden te hant dat hof.</l>
<l>Si maecten in Vlaendren hare vart,</l>
<l>Ende van daer te Bonoyc ward,</l>
<l>Dar si vonden den coninc Claudas,</l>
<l>32015 Die van sinxenen daer bleven was.</l>
<l>Hi vraghde hen lieden tien stonden</l>
<l>Wat si in Arturs hof hadden vonden?</l>
<l>Si seiden: " Sint dat God was geboren</l>
<l>Ne sach man sulc hof noch te voren</l>
<l>32020 Alse die coninc Artur hielt nu;</l>
<l>Ende nimmermeer ne sal, secgic u,</l>
<l>Alsoe rike hof houden gheen man,</l>
<l>Het ne ware dat hijt selve hielde dan.</l>
<l>Ghi mogt u wel bewanen das,</l>
<l>32025 Dat dat hof gehouden was</l>
<l>Ter quader tijt tuwen behoef, bedi</l>
<l>Ghi sulter onteerft wesen bi</l>
<l>Eer een jaer, u ne hulpe onse here."</l>
<l>Claudas scoffierde hem sere.</l>
<l>32030 Hi vraghde den bode hoe?</l>
<l>Die bode antwerde hem doe:</l>
<l>"Lanceloet heeft sulke hulpe vonden</l>
<l>An die vander tafelronden,</l>
<l>Dat hi u sal comen orlogen</l>
<l>32035 Met sulker macht, gi ne sult mogen</l>
<l>Niet hem gestaen enen dach."</l>
<l>Dit was ene dinc die sere verwach</l>
<l>Claudase. Hi seide te hant:</l>
<l>"Es Lanceloet dan comen in dat lant?"</l>
<l>32040 Die knape antwerde: "Ja hi."</l>
<l>Claudas was tonpeyse daerbi:</l>
<l>Hi seide: "Ic ne micte niet</l>
<l>Op hare comen. Wetstu iet</l>
<l>Ochte die coninc iet sal liden</l>
<l>32045 Selve die zee nu ten tiden?"</l>
<l>"Neen hi, here, noch Lanceloet mede."</l>
<l>Claudas seide doe: ne lede</l>
<l>Die coninc die zee niet noch Lanceloet,</l>
<l>Hem ne worde ghene noet,</l>
<l>32050 Ende dandre souden gescoffiert wesen.</l>
<l>Die coninc ontboet na desen</l>
<l>Sine mage ende sine man,</l>
<l>Daer hi hem meest betroude an.</l>
<l>Hi seide hen die niemare</l>
<l>32055 Ende vraghde wat hare raet ware</l>
<l><edition n="215"/>Wat hi doen soude te dien?</l>
<l>Hi seide: "Vonden si mi onversien,</l>
<l>Het soude mi rouwen suarlike,</l>
<l>Verloric so lichtelike</l>
<l>32060 Dat mi soe sere te pinen wart."</l>
<l>Die drossete antwerde ter vart:</l>
<l>"Here, op dit orloge moeghdi</l>
<l>Harde lettel micken, dunke mi;</l>
<l>Die al die werelt omme rede</l>
<l>32065 Ne vonde niwerinc te ghere stede</l>
<l>So riken coninc alse gi sijt.</l>
<l>Ic rade dat gijs hare ontbijt</l>
<l>Al seker, ende doet u man ontbieden;</l>
<l>Want gi sultse metten lieden</l>
<l>32070 Die van u lant houden scoffieren</l>
<l>Sonder meer, in allen manieren;</l>
<l>Ende ontbiet den keiser van Rome</l>
<l>Tybere, dat hi te u come,</l>
<l>Diere gerne sal comen met al,</l>
<l>32075 Tierst dat hi dit weten sal."</l>
<l>Die heren volghen alle das</l>
<l>Den drossete; soe dede Claudas.</l>
<l>Die scire letteren maken dede</l>
<l>[Ende senden te diere stede.]</l>
<l>32080 "Nu gheraet mi vort," seide Claudas,</l>
<l>"Ic hebbe grote sorghe das,</l>
<l>Dat die liede van desen lande mi</l>
<l>Int inde sulen falgieren, bedi</l>
<l>Dat ic hare natuerlijc here niet ne ben."</l>
<l>32085 Ende sijn neve antwerde hem:</l>
<l>"Ontbiet alle die ghene nu,</l>
<l>Die hare lant houden van u,</l>
<l>Dat si jegen u ende uwe mage</l>
<l>Te Gaunes comen in Sente Jans daghe;</l>
<l>32090 Ende segt den genen dan</l>
<l>Daer gi twifel hebt an,</l>
<l>Dat si alle rumen u lant</l>
<l>Met al haren goede te hant,</l>
<l>Het ne si dat si gestadelike</l>
<l>32095 U dienen willen ende getrouwelike.</l>
<l>Ende ochte si dlant rumen, wel si;</l>
<l>U sulen gnoech lieden bliven bi.</l>
<l>Ende willen si u bliven mede,</l>
<l>Ghi sult hen geven ter stede</l>
<l>32100 Soe scone gichten, dat si u meer</l>
<l>Vrient selen sijn dan si waren eer."</l>
<l>"Lieve neve," sprac Claudas doe,</l>
<l>"Ic wille gerne doen alsoe."</l>
<l>Hi ontboet sine man na desen,</l>
<l>32105 Dat si te Gaunes souden wesen</l>
<l>In Sent Jans dage daer nare.</l>
<l>Men wiste doe die niemare,</l>
<l>Dat die van Logres tien tiden</l>
<l>Op die van Gaunes wouden striden.</l>
<l>32110 Die ridders waren om die sake,</l>
<l>Die groet ende stout waren, te gemake;</l>
<l>Want si hadden, dochte hen alsoe,</l>
<l>Te lange in peyse geweest doe.</l>
<l>Die coninc ontboet daer nare</l>
<l>32115 Die knapen die brachten die niemare.</l>
<l>Hi seide: "Bericht mi daer of,</l>
<l>Waerdi in sinxendaghe in Arturs hof?"</l>
<l>Deen seide dat si int paleys aten</l>
<l>Daer die coninc at, ende daer saten</l>
<l>32120 Die gesellen vander tafelronde.</l>
<l>"En geviel daer tier stonde</l>
<l>Ghene aventure?" seide Claudas.</l>
<l>Die knape seide: "Sijt seker das,</l>
<l>Daer geviel die vremste aventure</l>
<l>32125 Die ic noit sach tenegher ure,</l>
<l>Die ic vertelt hadde eer,</l>
<l>Maer dat gijs sout hebben seer."</l>
<l>Doe seide hi hem hoe dat</l>
<l>Brumalt int vresselike sitten sat,</l>
<l>32130 Alsoe alsmen hier vore las,</l>
<l>Ende hoe hi daer geclaeght was.</l>
<l>Die coninc Claudas seide daer naer:</l>
<l>"Ic mach wel secgen, over waer,</l>
<l>Dat ic hebbe verloren nu ter stont</l>
<l>32135 Den besten riddere, die mi bestont,</l>
<l>Sonder Kanarde, sinen broder, allene.</l>
<l>Dit es mi ene scade niet clene,</l>
<l>Bedi ware hi nu levende man,</l>
<l>Ic souder mi meer betrouwen an</l>
<l>32140 Int orloge jegen die van Logres</l>
<l>Dan an ymanne die hier es."</l>
<l>Claudas bleef in rouwe groet</l>
<l>Om Brumalts sijns neven doet.</l>
<l>Ende die rouwe was hem soe swaer,</l>
<l>32145 Dat hine ondecte daer naer</l>
<l>Sinen drossete, diere antwerde toe,</l>
<l>Alse die een seker ridder was doe</l>
<l>Ende een goet, maer dat hem lette</l>
<l>Ene sonderlinge sware smette,</l>
<l>32150 Dat hi een deel verradere was</l>
<l>Also alse was sijn oem Claudas:</l>
<l>"Het was scade van siere doet, here,</l>
<l>Hi was een vroem goet riddere sere;</l>
<l>Al es hi doet nochtan ne sidi</l>
<l>32155 Niet algader onder daer bi:</l>
<l>U sijn bleven vele goeder man,</l>
<l>Daer dueght ende sekerheit es an,</l>
<l>Die u niet in enegher noet</l>
<l>Gebreken selen toter doet.</l>
<l>32160 Ne hout niet meer talen van desen,</l>
<l>Het ne mach anders niet wesen.</l>
<l>Ochte ghine minnet in sijn leven,</l>
<l>Mijnt die ziele ues neven."</l>
<l>Daerna vertelde die coninc</l>
<l>32165 Brumalts .iij. brodere dese dinc,</l>
<l>Die des hadden grote droefhede;</l>
<l>Mar dor Claudas wille, ende mede</l>
<l>Om dat si dat wel kinnen,</l>
<l>Dat sire niet mede ne mochten winnen,</l>
<l>32170 Troesten si hen ende seiden al bloet,</l>
<l>Dat si ne mochten van sire doet</l>
<l>Ghene scande hebben, ende si vordien</l>
<l>Ghenen man ne hadden gesien</l>
<l>Soe sterven tenegher stede</l>
<l>32175 Om te provene stouthede.</l>
<l><scribe id="B"/>Die coninc Claudas bleef .ij. dage daer;</l>
<l>Ende opten derden dach daer naer</l>
<l>Sciet die coninc Claudas van dane,</l>
<l>Ende begonste te gane</l>
<l>32180 Te sinen castelen, die hi dede</l>
<l>Van spisen ende van dranke mede</l>
<l>Ende van lieden versien. Die hi cranc vant</l>
<l>Dede hi vermaken, te hant,</l>
<l>Ende Trebes, den casteel dien hi af wan</l>
<l>32185 Daer te voren den coninc Ban,</l>
<l>Dedi so vast maken, datten vordien</l>
<l>Noit nieman so vast hadde gesien;</l>
<l>Ende hi dede doe in desen</l>
<l>Sine beste seriante wesen,</l>
<l>32190 Om dat hi so vast sach di stede</l>
<l>Ende soe werechtech mede,</l>
<l>Datse hen niet dorsten vervaren</l>
<l>Van besittene in .x. jaren,</l>
<l>Men brachtse te bedervenessen</l>
<l>32195 Met angiene oft met veranessen.</l>
<l>In Sente Jans avonde quam</l>
<l>Die coninc Te Gaunes, daer hi vernam</l>
<l>Vele liede, ende daer nare</l>
<l>Seidi den baronen oppenbare,</l>
<l>32200 Ende den ridders, vander onminnen</l>
<l>Die di van Logres wilden beginnen;</l>
<l>"Ende om dat ic nine wille</l>
<l>Dat enech man lude oft stille</l>
<l>In mine geselscap si,</l>
<l>32205 Hine minne met goeder herten mi,</l>
<l><edition n="216"/>Soe biddic u, heren, nu ter tijt,</l>
<l>Die hier van desen lande sijt,</l>
<l>Dies here ic nine ben natuerlike,</l>
<l>Oft gi nine wilt getroulike</l>
<l>32210 Mi dinen, dat gi wech vard met al</l>
<l>Waer dat u best becomen sal,</l>
<l>Ende vord met u uter stede</l>
<l>Algader uwe richede.</l>
<l>Ic ne wilre niet af houden,</l>
<l>32215 Ende van mi en werdijs niet bescouden</l>
<l>Al sceeddi van hier; bedi</l>
<l>Ic hebbe u vele liever van mi,</l>
<l>Ende gi in nerenste ende in scerne</l>
<l>U pijnt mi te deerne,</l>
<l>32220 Dan gi bi mi ward inden lande</l>
<l>Ende dan ward mine viande;</l>
<l>Want genen sake en es</l>
<l>Meer tontsiene, sijt seker des,</l>
<l>Dan met hem houden nacht ende dach</l>
<l>32225 Sinen viant, die hem deren mach."</l>
<l>Die vanden lande som worden</l>
<l>Harde blide alsi dit horden,</l>
<l>Dattiet doen woude metten haren</l>
<l>Uten lande mochten varen.</l>
<l>32230 Si drogen over een daer mede</l>
<l>Wel na alle vander stede,</l>
<l>Dat si Claudas souden laten</l>
<l>Ende varen harre straten</l>
<l>Tharen rechten here, daer hi was;</l>
<l>32235 Ende si seiden: "Here, her Claudas,</l>
<l>Gi hebt ons geloeft, here,</l>
<l>Dat gi ons selt doen gene dede</l>
<l>An lijf an goet, bidien</l>
<l>Seldi morgen eer prime wel sien</l>
<l>32240 Wie varen oft hier bliven sal."</l>
<l>Hi sekeret hen lieden al</l>
<l>Alse coninc, dat hem nine soude</l>
<l>Messcien, die wech varen woude.</l>
<l>Si vergaderden hare goet</l>
<l>32245 Ende haer harnasch metter spoet;</l>
<l>Si torsten[t] op hare paerde</l>
<l>Ende dadent voren harre vaerde.</l>
<l>Si vorden wech al dat si mochten</l>
<l>Van dingen die hen goet dochten.</l>
<l>32250 Het was doen weten dlant al dure,</l>
<l>Dat wech mochten varen ter ure</l>
<l>Alle die wech wouden varen.</l>
<l>Alse die liede dies seker waren</l>
<l>Doen porden al gemeinlike</l>
<l>32255 Uten lande arme ende rike;</l>
<l>Si seiden: "Wine bliven niet</l>
<l>Met Claudase, wat ons gesciet."</l>
<l>Ende si maecten hare vard</l>
<l>Dor Vlanderen te Bertangen ward.</l>
<l>32260 Vier dage nadat si scieden</l>
<l>Ute des conincs van Gaunes lieden</l>
<l>Vrachde die coninc hoe vele datter waren?</l>
<l>Ende sijn maech seide: "Twaren,</l>
<l>Here, ons en sijn niet bleven nu</l>
<l>32265 Ridders no seriante, secgic u,</l>
<l>Boven .ccc.; ende die coninc</l>
<l>Seinde hem om die dinc,</l>
<l>Ende hi seide: "Waren si</l>
<l>Inden lande bleven met mi,</l>
<l>32270 Si hadden mi onteerft al.</l>
<l>God die geve hem goed geval,</l>
<l>Die te minen behoef den raet vant</l>
<l>Daer si mede ruemden mijn lant;</l>
<l>Want hi was een vroet man,</l>
<l>32275 Sach hire doe selke bate an</l>
<l>Alsicker ane hebbe vonden."</l>
<l>Hi gaf grote gichten tien stonden</l>
<l>Den genen dire bleven waren doe,</l>
<l>Ende merrede hen haer leen daer toe,</l>
<l>32280 Ende dede hen grote ere,</l>
<l>Ende hiltse hem bi vort mere,</l>
<l>Alse die hi betroude, sonder waen,</l>
<l>Dat si hem in staden souden staen.</l>
<l>Hi ontboet ridders ende seriante</l>
<l>32285 Al omtrent ane alle cante.</l>
<l>Daer quamen te dien tiden</l>
<l>Soe vele liede in allen siden,</l>
<l>Sine man ende andere liede,</l>
<l>Die quamen met groter maisnide,</l>
<l>32290 Ende die gewins hadden noet.</l>
<l>Daer was cortelike soe groet</l>
<l>Ridderscap vergadert, dat das</l>
<l>Groet wonder hadde Claudas;</l>
<l>Maer hi ontfincse eerlike</l>
<l>32295 Ende gaf hen meldelike,</l>
<l>Dat hen allen wonder dochte</l>
<l>Waer hi dat goet nemen mochte</l>
<l>Dat hi hen soe meldelijc gaf;</l>
<l>Ende si spraken dus daer af,</l>
<l>32300 Sine begerden nembermere</l>
<l>Over dien anderen here,</l>
<l>Ende dat si noit te genen stonden</l>
<l>Soe melden genen ne vonden,</l>
<l>Die sinen mannen soe vele gaf:</l>
<l>32305 Si prisdene sere daer af.</l>
<l>Aldus wan Claudas die coninc</l>
<l>Sire liede herte bi dire dinc,</l>
<l>si souden hen laten doden, seiden si,</l>
<l>Eer si souden gedogen dat hi</l>
<l>32310 Binnen haren live verlore dlant.</l>
<l>Daer quamer soe vele te hant</l>
<l>Bider meltheit diemen an hem vernam:</l>
<l>Eer sinte Marien Magdalenen dach quam</l>
<l>Mochtmen sien dachlike</l>
<l>32315 Wel .m. man [comen], die eerlike</l>
<l>Wel waren berect, metten haren,</l>
<l>Onder ridders ende seriante, die waren</l>
<l>Vrome liede ende van groter were.</l>
<l>Dus was Claudas versien van here.</l>
<l>32320 Ende om dattie stat van Gaunes doe</l>
<l>Rike was ende alre starcs toe</l>
<l>Ende van vaster were bi geliken</l>
<l>Van beide den conincriken,</l>
<l>Vorsach hi hem te dien,</l>
<l>32325 Dat hise wel dede versien</l>
<l>Van ridders ende van wapen,</l>
<l>Van serianten ende van knapen</l>
<l>Ende van spisen ende dat daertoe dochte,</l>
<l>Ten alre besten dat hi mochte,</l>
<l>32330 Om dattie van buten te gere ure</l>
<l>Ende souden mogen comen ten mure,</l>
<l>Oft si van buten beseten waren.</l>
<l>Hi dede den tor bewaren</l>
<l>Met selfscotters herde vrodelike.</l>
<l><scribe id="E"/>32335 Om dat hi niemanne in ertrike</l>
<l>Soe wel en betroude als sinen soene,</l>
<l>Die wert was ende van groten doene,</l>
<l>Hi hem van sinen lieden al</l>
<l>Die herscapie na hem beval.</l>
<l>32340 Die sone ontfincse vriendelike</l>
<l>Ende antierrede alsoe erlike</l>
<l>Ocht sine broders waren doe.</l>
<l>Die rudder was lanc ende starc toe,</l>
<l>Ende welgemaect van allen leden,</l>
<l>32345 Ende van groter scoenheden,</l>
<l>Ende out van .xxvi. jaren,</l>
<l>Ende hiet Claudijn, twaren.</l>
<l>Hi was soe wert, datmen int lant</l>
<l>Niemanne hem gelijc ne vant</l>
<l>32350 Sonder Kannart, die Brumarts broder was,</l>
<l>Daer men hir te voren af las</l>
<l>Dat hi sterven moeste omdat</l>
<l>Hi int vreselike sitten sat.</l>
<l>Desen .ij. rudders beval</l>
<l>32355 Die coninc te leidene de liede al.</l>
<l><edition n="217"/>Si deden al hare macht des,</l>
<l>Ende bleven in die stat te Gaunes.</l>
<l>Alse die bode comen was,</l>
<l>Dien te Rome sinde Claudas,</l>
<l>32360 Hi dede Claudase verstaen</l>
<l>Hoe te Rome was vergaen:</l>
<l>Hoe die keyser in sinte Jans dage starf,</l>
<l>Daer ombe geweent was menech warf;</l>
<l>"Niet bedi alsi hadden gesien</l>
<l>32365 U letteren si seiden na dien</l>
<l>Si souden u gerne in staden staen."</l>
<l>Ende hi gaf hem die letteren saen,</l>
<l>Diemen hem sinde, ende Claudas</l>
<l>Riep enen clerc diese las,</l>
<l>32370 Hi las ende seide: "Here,</l>
<l>Die van Rome groten u sere</l>
<l>Alse vremden man, die es binnen</l>
<l>Der werelt, die si meest minnen;</l>
<l>Ende onbieden dat si om skeysers doet</l>
<l>32375 U niet ne begeven teser noet.</l>
<l>Omdat si genen keyser en hebben nu</l>
<l>Sulen si dese warf sinden u</l>
<l>Haren meesterraet vander stede,</l>
<l>Ende alse vele liede daer mede</l>
<l>32380 Alsi sulen vergaderen moghen.</l>
<l>Ende moeghdi tot dien gedoeghen,</l>
<l>Die coninc en sal u dan</l>
<l>Niet moghen deren vort an."</l>
<l>Alse Claudas die dinc horde</l>
<l>32385 Hi was blide om die worde,</l>
<l>Ende gaf den bode, die hem brochte</l>
<l>Die letteren, soe dats hem mochte</l>
<l>Gedinken dat hem was gegeven.</l>
<l>Hi bleef rike man al sijn leven.</l>
<l>32390 Claudas seide: "Na dat ic gome</l>
<l>Dat hir comen sal die macht van Rome</l>
<l>Ic ne ontsie niet dat die van Logres</l>
<l>Mi moegen deren sijt seker des."</l>
<l>Nu salic die tale laten staen</l>
<l>32395 Van Claudase, ende sal ane vaen</l>
<l>Van Arture ende Lancelote van Lac,</l>
<l>Daer ic lange niet af ne sprac.</l>
<l>Nu vertelt hier die sage</l>
<l>Datten naesten dach na sinxendaghe</l>
<l>32400 Die coninc ontboet tere stede</l>
<l>Die gesellen vander questen ende mede</l>
<l>Coninghe ende hertogen</l>
<l>Ende graven ende andere hoghen</l>
<l>Baroenen, die daer waren voeren,</l>
<l>32405 Dat si souden comen horen</l>
<l>Die aventuren, die hadden vonden</l>
<l>Die gesellen binnen dien stonden</l>
<l>Dat si waren buten den hove.</l>
<l>Omdat Lanceloet vanden gelove</l>
<l>32410 Eerst zake ende begin was</l>
<l>Versochten die coninc vor das.</l>
<l>Lanceloet antwerde daer toe:</l>
<l>"Ic moet secgen na dien dat ghi wilt alsoe.</l>
<l>Here, alswi waren gesceden</l>
<l>32415 Onder ons .iiij. van deser steden,</l>
<l>Bandemagus, Bohort, Gaheret ende ic,</l>
<l>Wi reden alle .iiij. enen stic,</l>
<l>Dat wi ten castele quamen</l>
<l>Vanden witten Dorne, ende vernamen</l>
<l>32420 Dat die garchoene gemeinlike</l>
<l>Mordrette leidden dorperlike,</l>
<l>Daer wine af loesten doe,</l>
<l>Ende verbernden de stat toe.</l>
<l>Wi voeren ten castele saen,</l>
<l>32425 Dar mijn her Ywein lach gevaen,</l>
<l>Ende wi verloestene daer.</l>
<l>Here, op den anderen dach daer naer</l>
<l>Soe reden wi soe verre vort,</l>
<l>Tere stat, dar mijn neve Behort</l>
<l>32430 Vacht jegen Manduite den gigant,</l>
<l>Die de starcste was diemen vant;</l>
<l>Dien sloech hi doet: dat sagen min</l>
<l>Gesellen dan nu sijn hir in.</l>
<l>Ende als wi van danen scieden</l>
<l>32435 Wi setten dach onder ons lieden</l>
<l>Weder te vergaderne daer</l>
<l>Op alre heiligen dach daer naer.</l>
<l>Wi scieden onder ons alsoe,</l>
<l>Ende ic voer allene doe.</l>
<l>32440 Mijn gepens was doe meest,</l>
<l>Dat ic int ongeweechde foreest</l>
<l>Varen soude, daer ic wilen liet</l>
<l>Lionele alsic van hem sciet.</l>
<l>Ende alsic reet dar wart</l>
<l>32445 Quam ene joncfrouwe in mine vart,</l>
<l>Die mi leidde daer ic vacht</l>
<l>Jegen enen ridder van groter cracht,</l>
<l>Ja, die starcste die ic hadde gesien.</l>
<l>Alsic doet hadde geslagen dien</l>
<l>32450 Vandic daer hi hadde gevaen</l>
<l>Vele rudders, die som, sonder waen,</l>
<l>Gesellen vander questen waren.</l>
<l>Ic losedese alle sonder sparen.</l>
<l>Ic voer van dane ende quam an ene</l>
<l>32455 Joncfrouwe, die reet allene,</l>
<l>Ende si leidde mi int hof binnen</l>
<l>Te Morgueynen der elvinnen,</l>
<l>Wijf die leef die mi haet meest,</l>
<l>Daer si woende in een foreest.</l>
<l>32460 Daer was mi gegeven drinken .i. dranc,</l>
<l>Dat ic mi selven wart soe cranc,</l>
<l>Dat ic al mine cracht verloes saen,</l>
<l>Ende si mi daer hielt gevaen</l>
<l>Twee wintere ende .i. somer mede dure.</l>
<l>32465 Mi geviel sulke aventure,</l>
<l>Dat ic brac eene yserine</l>
<l>Vinstre daer met groter pine,</l>
<l>Ende ic ontvoer alsoe hare.</l>
<l>Ic vant .i. rudder daer nare,</l>
<l>32470 Die met .i. scichte was ter stont</l>
<l>In sine knye dorscoten ende gewont;</l>
<l>Ic vant Bandemaguse den coninc daer</l>
<l>Siec, die mi seide al claer,</l>
<l>Dat alle die gesellen vander queste</l>
<l>32475 Verloren waren, minste ende meeste.</l>
<l>Ic bat den wart dat hi soude</l>
<l>Mi laten proven, ocht hi woude,</l>
<l>Ocht ic den scicht uut trecken mochte;</l>
<l>Maer hi was dies nine rochte,</l>
<l>32480 Ende en wouds niet gedoghen mi,</l>
<l>Dat hem sint berou alse hi</l>
<l>Wiste wie ic was dat ware.</l>
<l>Ic voer den anderen dach daer nare</l>
<l>Ten vremden eylanden int hof,</l>
<l>32485 Daer die coninc Ragoer here was of,</l>
<l>Die Lyoneel helt gevaen,</l>
<l>Dien ic loeste, sonder waen,</l>
<l>Ende voerdene tere abdien gereet,</l>
<l>Die cleine aelmoesene heet.</l>
<l>32490 Ic voer ten verbodenen berge te hant,</l>
<l>Daer ic Bohorde minen neve vant,</l>
<l>Ende ic vacht jegen hem toe,</l>
<l>Hi hielt in vangnessen doe</l>
<l>.xiiij. rudders van hir in,</l>
<l>32495 Die [ic] alle loeste, niet eenen min.</l>
<l>Lanceloet seide hem daer naer</l>
<l>Hoe dat hise alle liet daer</l>
<l>Ende van hem sciet bi nachte,</l>
<l>Daer nieman hem jegen ne wachte,</l>
<l>32500 Ende voer in dat foreest te hant,</l>
<l>Daer hi sijns oudervader lichgame vant,</l>
<l>Ende die tombe bloedde embertoe,</l>
<l>Die .ij. liebarde wachten doe;</l>
<l>Ende die wallende fonteyne, die al</l>
<l>32505 Walt, ende niet daer af cesseren en sal</l>
<l><edition n="218"/>Eer die goede ridder comt daer,</l>
<l>Die sitten sal, oppenbaer,</l>
<l>Int vreselike sitten, dat en es</l>
<l>Te nieman els behoef gereet, sijt seker des:</l>
<l>32510 Ende als hi comt sal alsoe saen</l>
<l>Die heyte vander fonteynen vergaen.</l>
<l>Hi vertelde hem na dien</l>
<l>Vanden herte, die hi hadde gesien,</l>
<l>Die ene ketene diere gnoech</l>
<l>32515 Van goude an sinen hals droech.</l>
<l>Dien hert leidden .vi. lieberde,</l>
<l>Diene hoedden alse werde</l>
<l>Als die moeder hoet har kint;</l>
<l>Mar men sal niet weten en twint</l>
<l>32520 Die betekenesse daer af vor dien</l>
<l>Dat die leste queste sal gescien</l>
<l>Vanden grale, ende si sal</l>
<l>Dan wel na gheint sijn al.</l>
<l>Alse hi [van] Waleweine soude tellen</l>
<l>32525 Ende vanden .iij. gesellen</l>
<l>Die met hem waren, hoe hise vant,</l>
<l>Hi seide tot den coninc thant:</l>
<l>"Ic lach met eenen rudder tere stont,</l>
<l>Here, daer ic soe tilike op stont,</l>
<l>32530 Dat die dach noch doe niet op ne quam,</l>
<l>Soe dat ic vore mine wapine nam</l>
<l>Mijns hers Keyes wapene dan</l>
<l>Ende deedse vor de mine an.</l>
<l>Ic quam tere bruggen gevaren,</l>
<l>32535 Daer .iiij. ridders waren,</l>
<l>Die de brugge wachten ende waenden das,</l>
<l>Dat ic Keye de drossate was.</l>
<l>Ic moeste jegen hem joesteren daer:</l>
<l>Ic stacse alle af, ende daer naer</l>
<l>32540 Quamic in een dal, daer ic vant</l>
<l>.iiij. ridders, soe dat een te hant</l>
<l>Mi op liep om josteren:</l>
<l>Ic moeste mi jegen hem weren;</l>
<l>Ic staken af, ende .ij. andere doe,</l>
<l>32545 Ende daerna den vierden toe.</l>
<l>Ende alsic en wech varen soude,</l>
<l>Seide tot mi alsoe houde</l>
<l>Die rudder die mi eirst versochte</l>
<l>Ende an dat joesteren brochte:</l>
<l>32550 "Rudder, ic ne weet wie gi sijt;</l>
<l>Maer als ghi thuys comen sijt</l>
<l>Suldi mogen metter waerheit spreken</l>
<l>Dat ghi hebt afgesteken</l>
<l>Met enen spere heren Waleweine</l>
<l>32555 Ende Hestore ende heren Yweine</l>
<l>Ende Sagrimore." Alsict horde</l>
<l>Ic was drove om dese worde:</l>
<l>Ic warp scilt ende spere ter erde</l>
<l>Ende reet wech mire verde</l>
<l>32560 Al dat ic mochte, met groten rouwe.</l>
<l>Savonts quamic tere joncfrouwe,</l>
<l>Die mi herde blidelike ontfinc.</l>
<l>Ende eer ic van danen ginc</l>
<l>Quam des conincs dochter van Brangoere daer,</l>
<l>32565 Ende toende mi een kint daer naer,</l>
<l>Dat alre scoenste datic vor dien</l>
<l>Noit met oghen hadde gesien;</l>
<l>Ende si maecte mi wel cont</l>
<l>Bi goeden littekene tier stont,</l>
<l>32570 Ende bi der gedane seker das,</l>
<l>Dat dat selve Bohorts kint was.</l>
<l>Ic ne sach noit kint enen man</l>
<l>Soe wel geliken als hem dede dan.</l>
<l>Ende omdat ic mesdade an dat,</l>
<l>32575 Ne seidic niet dat si mi bat,</l>
<l>Secgic Bohorde oppenbare</l>
<l>Dat si van hem beclaegt hare,</l>
<l>Dat hi, als hi van hare sciet,</l>
<l>Geloefde, dat hi en dede niet:</l>
<l>32580 Hi hadde gelof gedaen van dien,</l>
<l>Dat hise bin den jare soude sien.</l>
<l>Dit sijn mine aventuren, here;</l>
<l>Ic ne secgere u niet mere."</l>
<l>Die coninc dede die aventuren</l>
<l>32585 Alle bescriven tire uren,</l>
<l>Om dat weten mochten bi desen</l>
<l>Die sine oyre souden wesen</l>
<l>Dat wonder, dat Lanceloet dede</l>
<l>In sinen live met sire pruefthede.</l>
<l>32590 Alse die daer waren hadden verstaen</l>
<l>Sine wort, si seinden hen saen,</l>
<l>Bi dien, dat hem alsoe wel</l>
<l>In elker stat dar hi was gevel.</l>
<l>Maer wi dat blide was doe,</l>
<l>32595 Bohort peinsde emmertoe</l>
<l>Alsi vanden kinde die worde,</l>
<l>Die Lanceloet daer seide, horde,</l>
<l>Hadde een ander man die wort</l>
<l>Dan Lanceloet bracht vort,</l>
<l>32600 Hine hadden gemint nemmermere,</l>
<l>Si mesquamen hem soe sere;</l>
<l>Maer omdat hi sijn here was</l>
<l>Soe sweech hi daer te hant das.</l>
<l>Niet bedi hi pensde alsoe houde</l>
<l>32605 Dat hine bescernen soude</l>
<l>Van Pelles dochter, sonder sage,</l>
<l>Als hi tijt ende point sage.</l>
<l>Die coninc bat Waleweine daer naer</l>
<l>Sine aventuren te secgene daer.</l>
<l>32610 Walewein seide: "Here, alsic vel</l>
<l>In die queste ic reet doe wel</l>
<l>Menege dachvard al dure,</l>
<l>Dat ic ne vant ghene aventure</l>
<l>Daer ic vele af tellen mach;</l>
<l>32615 Maer ic quam op alre heligen dach</l>
<l>Daer die gesellen onderlinge</l>
<l>Hadden geset hare vergaderinge.</l>
<l>Si quamen alle gader tire stede,</l>
<l>Sonder Lanceloet ende Bohort mede,</l>
<l>32620 Daer wi ombe weder bestonden</l>
<l>Die queste ten selven stonden,</l>
<l>Ende setten termine daer naer</l>
<l>Ter selver stat te comene dar.</l>
<l>Ic reet menegen dach daer nare,</l>
<l>32625 Vragende om niemare</l>
<l>Van Lancelote emmertoe.</l>
<l>Ic reet menegen dach alsoe,</l>
<l>Ende quam int wonderlijc eylant,</l>
<l>Daer ic Mordrette gevaen vant,</l>
<l>32630 Daer ic jegen den rudder vacht</l>
<l>Vanden eylande, die met sire cracht</l>
<l>Mi hadde doet geslagen daer,</l>
<l>Ocht ic hem; maer</l>
<l>Dat daer eene joncfrouwe quam,</l>
<l>32635 Die dat gevecht ondernam,</l>
<l>Ende maecte pays van ons altoe.</l>
<l>Ic leidde Mordrette met mi doe</l>
<l>Uten eylande, Godweet,</l>
<l>Wedert den lieden was lief of leet.</l>
<l>32640 Ic vant Merlijns bedde in dat eylant,</l>
<l>Daer elc, dire op slaept, te hant</l>
<l>Verliest sinen sin, sijt seker des,</l>
<l>Om dat die stat betovert es;</l>
<l>Ende als hire ute es gegaen</l>
<l>32645 Comt hi hem weder, sonder waen.</l>
<l>Ende daer sijn te soe vele steden</l>
<l>Crachte van wonderlijcheden,</l>
<l>Nieman en soude geloven van dien,</l>
<l>Hine hadse selve gesien.</l>
<l>32650 Daer es die cracht van al gemeinlike</l>
<l>Der toverien van ertrike.</l>
<l>Men siet daer sulc wonder openbaer,</l>
<l>Comt die beste ridder vander warelt daer,</l>
<l>Hi vint daer sine gelike te hant.</l>
<l>32655 Negeen ridder en sal in dat eylant</l>
<l><edition n="219"/>Conen soeken soe sterke aventure,</l>
<l>Hine salse daer vinden telker ure.</l>
<l>In dat eylant (in de selve vart)</l>
<l>Vandic dat aventurlike suaert,</l>
<l>32660 Dat die hulte so groet heef,</l>
<l>Datse ne geen man die nu leef</l>
<l>Metter hant omgripen en mach;</l>
<l>Ende mi seide op eenen dach</l>
<l>Een heremite daticker af sterven moet,</l>
<l>32665 Ende datter mi [mede] slaen sal doet</l>
<l>Man vander warelt die mi meest mint,</l>
<l>Ende van manscape en bestaet twint;</l>
<l>Ende dat mijn broder van desen,</l>
<l>Mordret, occysoen sal wesen.</l>
<l>32670 Alsic geruemt hadde dat eylant</l>
<l>Reetdic soe verre, datic vant</l>
<l>Hestore van Mares, dien Helyan</l>
<l>Gevaen hielt. Ende ic verwan</l>
<l>Helyan met wapenen soe,</l>
<l>32675 Datic Hestore verloeste doe.</l>
<l>Alsic vandaer sciet ic voer te hant</l>
<l>Int vreeselike foreest, daer ic vant</l>
<l>Des conincs drossate Ausart,</l>
<l>Vanden welden lande, in de vart,</l>
<l>32680 Die beroepen was van sconincs soens doet,</l>
<l>Dies ic hadde ontfarmenesse groet,</l>
<l>Dat ic den camp over hem nam.</l>
<l>Ende alst te vechtene quam</l>
<l>Was Gaheret jegen mi,</l>
<l>32685 Mijn broder, gewapent, ende hi</l>
<l>Ne kinde mi niet, noch ic hem mede.</l>
<l>Wi vochten soe lange bede,</l>
<l>Datter deen bleven ware</l>
<l>Cortelike, maer dat icken dare</l>
<l>32690 Bi sinen suerde bekinde:</l>
<l>Doe maecten wi pays ende</l>
<l>Waren beide drove tier stont,</l>
<l>Dat elc anderen hadde gewont.</l>
<l>Van daer soe voeric danen; ic quam</l>
<l>32695 Ten verbodenen berge, daer ic vernam</l>
<l>Dat .i. ridder daer op was, sonder waen,</l>
<l>Dien gheen riddere ne mochte wederstaen</l>
<l>Met wapenen, ende menne wiste mi niet</l>
<l>Te secgene hoe die ridder hiet.</l>
<l>32700 Keye die drossate ontriet mi</l>
<l>Daer boven te gane, bedi</l>
<l>Dat ic soe sere gewont was; maer</l>
<l>Ic ne liet niet in ginc daer,</l>
<l>Daer ic jegen Bohorde vacht. Ne gheen</l>
<l>32705 En kinde den anderen van ons .ij.</l>
<l>Soe dat ic soe lange jegen hem vacht,</l>
<l>Dat mi faelgierde mine cracht;</l>
<l>Ende hi dede mi onder soe,</l>
<l>Dat ic mi opgeven moeste doe.</l>
<l>32710 Ic was in vancnessen gedaen.</l>
<l>Daer wasic onlange, sonder waen,</l>
<l>Dat van onsen gesellen quamen daer</l>
<l>Deen vore ende dander naer,</l>
<l>Die hi alle gader nochtan,</l>
<l>32715 Wel tote .xiiij., verwan,</l>
<l>Die alle daer gevaen lagen.</l>
<l>Ende wine waren te ghenen dagen</l>
<l>Verloest worden; mare</l>
<l>Dat mijn her Lanceloet quam dare,</l>
<l>32720 Die jegen Bohorde vacht soe,</l>
<l>Dat wi worden wel geware doe,</l>
<l>Dat hi boven was vanden stride.</l>
<l>Si onderkinden hem tien tide,</l>
<l>Ende si maecten pays, daer wi</l>
<l>32725 Alle worden verlost bi.</l>
<l>Dit es al dat mi es gesciet</l>
<l>Sint datic vanden hove sciet."</l>
<l>Dic coninc deedt al scriven daer.</l>
<l>Hestor seide de sine daer naer,</l>
<l>32730 Alsoe alsi hem waren gevallen,</l>
<l>Daer af gesproken was onder hem allen.</l>
<l>Omtrent vespertijt geviel dat</l>
<l>Lanceloet bi der coninginnen sat</l>
<l>In hare camere, daer si</l>
<l>32735 Allene waren, si ende hi</l>
<l>Si seide: "Lanceloet, ic sach u mere</l>
<l>Gisteren pensen dan noit ere;</l>
<l>Ende ic sach u op Mordrette sien</l>
<l>Ende op mijn here den coninc nadien,</l>
<l>32740 Ende op .i. serpent tere andre stont,</l>
<l>Dat in die kerke gemaelt stont:</l>
<l>Segt mi waer bi dat was?"</l>
<l>Doe maecti haer vroet das,</l>
<l>Hoe Mordret den goeden man sloech doet,</l>
<l>32745 Die hem gesecght hadde al bloet</l>
<l>Dat bi Mordrette soude sterven</l>
<l>Al sijn geslachte ende bederven,</l>
<l>Ende die coninc toe. Ende hi seide hare</l>
<l>Die betekenesse daer nare</l>
<l>32750 Vanden serpinte; ende alsi</l>
<l>Dat horde si was droeve daer bi</l>
<l>Ende tongemake. Si liet die tale</l>
<l>Daer af vallen al te male.</l>
<l>Die coninc dede hem binnen dien</l>
<l>32755 Van wapenen ende perden versien,</l>
<l>Van galeiden ende scepen toe,</l>
<l>Ende van al dat hem bedorste doe.</l>
<l>Op sinte Marien Magdalenen daghe</l>
<l>Quam Bandemagus, sonder sage,</l>
<l>32760 Die coninc, ende brachte tArturs hove</l>
<l>Ridders van herde groten love:</l>
<l>Patrides sinen neve, ende alsoe wel</l>
<l>.ccc. rudders, starc ende snel.</l>
<l>Op den andren dach daer naer</l>
<l>32765 Quam Karodos Cort-aerm daer,</l>
<l>Die in sijn geselscap brachte</l>
<l>.Vc. ridders van groter machte.</l>
<l>Doe quam die coninc Kabarantijn,</l>
<l>Die hadde int geselscap zijn</l>
<l>32770 Wel dusentech man, die de coninc</l>
<l>Herde vriendelike ontfinc,</l>
<l>Ende Lanceloet van Lac mede,</l>
<l>Diese met groter vriendelijchede</l>
<l>Hielden dien dach, ende den anderen daer.</l>
<l>32775 Si gingen te scepe daer naer.</l>
<l>Si leden de zee ende quamen</l>
<l>In Vlaendren, dat doe bi namen</l>
<l>Flamgne hiet. Daer was int vor varen</l>
<l>Bandemagus met sinen scaren.</l>
<l>32780 Si voren dore Flamgne te hant,</l>
<l>Ende deden grote scade int lant.</l>
<l>Alsi Gaule naken begonden</l>
<l>.I. ridder quam tot hem tien stonden,</l>
<l>Die Waleweine brachte niemare</l>
<l>32785 Dat die here van Gaule doet ware.</l>
<l>Si reden dore, ende quamen</l>
<l>Daer si eenen casteel vernamen,</l>
<l>Die Claudase behorde toe.</l>
<l>Si droeghen over een doe,</l>
<l>32790 Den castel te winnen onder hen lieden</l>
<l>Eer si vanden casteele scieden.</l>
<l>Si ontboden dien van binnen:</l>
<l>Ne gaven si hen niet op, si soudse winnen.</l>
<l>Die here antwerde daer ave,</l>
<l>32795 Dat hine niet op ne gave</l>
<l>Levens lijf; ende alte hande</l>
<l>Vielenre vore die viande.</l>
<l>Dander setten hem ter were wel,</l>
<l>Soe dat ten eersten assaute gevel,</l>
<l>32800 Dat die van buten worden geware</l>
<l>Dat die van binnen gene ware</l>
<l>Ne hadden ter side te Gaule wart.</l>
<l>Si richten daer leedren metter vart</l>
<l>Ende clommen opten muer gemeinlike,</l>
<l>32805 Soe dat daer op waren haestelike</l>
<l><edition n="220"/>.Vc. man; ende die van binnen</l>
<l>Ne wachten hen niet jegen dat winnen.</l>
<l>Si ontdeden die porten doe,</l>
<l>Ende wonnen den casteel alsoe,</l>
<l>32810 Ende sloegent wel na al doet</l>
<l>Datter binnen was, clene ende groet.</l>
<l>Cerses die here vloe te hant</l>
<l>Dor ene posterne, die hi vant;</l>
<l>Ende daer hi voer te Claudase wart</l>
<l>32815 Onmoette hi enen bode in sine vart,</l>
<l>Die hem sinde Claudas,</l>
<l>Ende brachte hem niemare das,</l>
<l>Dat Claudas daer comen soude.</l>
<l>Hi antwerde hem alsoe houde:</l>
<l>32820 "Si hebben gewonnen minen casteel,</l>
<l>Ende doet geslagen dat meeste deel,</l>
<l>Ja, al datter in was gemeine,</l>
<l>Sonder mi, die ontvloe, allene."</l>
<l>Si voren tot Claudase tier stont,</l>
<l>32825 Ende seiden hoe met hem stont.</l>
<l>Cerses seide tot hem: "Here,</l>
<l>Ic bem onteerft nu mere;</l>
<l>Nu moetire toe nemen ware."</l>
<l>Alse Claudas verstont die niemare</l>
<l>32830 Hi was drove van dien doene,</l>
<l>Ende sprac an sine baroene.</l>
<l>Hi seide: "Nu geef mi raet."</l>
<l>Die drossate seide: "Na dat staet</l>
<l>Si sijn beter nu te wederstane</l>
<l>32835 Dan si sulen sijn, na minen wane,</l>
<l>Alsi vorder comen int lant."</l>
<l>"Hets waer," seiden de barone thant.</l>
<l>Soe dat bi der barone rade dan</l>
<l>Die coninc coes .vc. man,</l>
<l>32840 Die waerde rudders waren doe,</l>
<l>Ende deder seriante scotters toe,</l>
<l>Datter .m. waren, ende mere.</l>
<l>Ende hi beval dien here</l>
<l>Dat totter nacht bleve daer.</l>
<l>32845 Die drossate seide daer naer:</l>
<l>"Ghi sult vinden, ic ben seker des,</l>
<l>Buten mure die van Logres.</l>
<l>Als ghire onder comt, geet hen an,</l>
<l>Datter staende blive geen man."</l>
<l>32850 Si wapenden alst avont was,</l>
<l>Die daer toe gecoren hadde Claudas,</l>
<l>Ende onbeiden das men hem beval</l>
<l>Te porne. Doe porden si al.</l>
<l>Als die jonge liede ende die hare</l>
<l>32855 Dies porrens worden geware</l>
<l>Si volgden den anderen naer,</l>
<l>Soe datter was wel .vc. daer.</l>
<l>Ende die ghene, die te voren</l>
<l>Te vaerne waren vercoren,</l>
<l>32860 Hadden gesint enen spiere</l>
<l>Om weten in welker maniere</l>
<l>Die vanden here hen hilden doe,</l>
<l>Ende ocht si gelogiert waren toe.</l>
<l>Die spiere quam te hem .i. dal,</l>
<l>32865 Daer si na hem onbeidden al.</l>
<l>Hi seide hem dat dat here</l>
<l>Vor den casteel gelogiert were.</l>
<l>"Si hebben," seid hi, "nu ten tide</l>
<l>Hare wachte in dese side.</l>
<l>32870 An dander side soe en es niemen.</l>
<l>Deildi u in .ij. scaren sniemen,</l>
<l>Soe dat dene dese side bestaet</l>
<l>Ende dander an dander side gaet,</l>
<l>Ghine sulter gene were vinden an,</l>
<l>32875 Ende sultse wel moghen vaen dan."</l>
<l>Si deden als hen de spiere seide,</l>
<l>Ende sinden al sonder beide</l>
<l>Over de helech vanden here.</l>
<l>Si vonden al sonder were</l>
<l>32880 Dat here doe an die side,</l>
<l>Wanter ghene hoede ne was tien tide,</l>
<l>Dat scade was ende jamber groet.</l>
<l>Dar bleven vele goeder liede doet</l>
<l>Uten lande van Logres.</l>
<l>32885 Ende alsi point sagen des,</l>
<l>Si voeren op hem int grone</l>
<l>Ende velden de pawelgone.</l>
<l>Si riepen lude ende sere:</l>
<l>"Verraden." al dure dat here.</l>
<l>32890 Alse hare gesellen hoerden toe,</l>
<l>Die an dander side waren doe,</l>
<l>Si lieten hare orsse vort gaen</l>
<l>Op hare breidele, sonder waen.</l>
<l>Karados Cort-arm, die de wachte</l>
<l>32895 Bevolen was van dier nachte,</l>
<l>Hi hadde van goeden rudderscape</l>
<l>.ccc. man in sinen geselscape.</l>
<l>Als hi horde ende geware wart</l>
<l>Dat die gone quamen te hem wart,</l>
<l>32900 Ende van dien niet ne wiste tien tide,</l>
<l>Die op hem quamen in dander side,</l>
<l>Hi seide: "Laet ons gaen met allen</l>
<l>In dese, die op ons comen gevallen."</l>
<l>Hi liet vore lopen doe,</l>
<l>32905 Ende hi reet op den eersten soe,</l>
<l>Dat hine metten spere reet</l>
<l>Dat hi viel doet; ende hi leet</l>
<l>Over ende trac doe sijn swert</l>
<l>Als een goet ridder ende wert.</l>
<l>32910 Ende de sine begonsten nopen</l>
<l>Die orsse met sporen, ende lieten lopen</l>
<l>Ende staker vele af tier tijt,</l>
<l>Ende begonsten eenen suaren strijt.</l>
<l>Alse Claudas liede, die waren</l>
<l>32915 In dander side gevaren,</l>
<l>Die van Logres in slape vonden</l>
<l>Sie sloeger vele doet tier stonden</l>
<l>Daer si ute haren slape resen,</l>
<l>Ocht stomme beesten hadden gewesen.</l>
<l>32920 Mijn her Walewein was vorsien</l>
<l>Bi sire vroetscapen van dien,</l>
<l>Dat hi ghene wapene uut en dede</l>
<l>Dien nacht, noch brodere mede,</l>
<l>Noch man die was in haer pawelgoen.</l>
<l>32925 Maer Bohort, Hestor ende Lyoen,</l>
<l>Bannijn, Lambegnes, Blyoberijs,</l>
<l>Die blide coene, ende Brandelijs,</l>
<l>Die .viij., die gesellen waren</l>
<l>Wel gelieve, ende jonc van jaren,</l>
<l>32930 Lagen in eene cirat doe,</l>
<l>Ende waren ongewapent toe.</l>
<l>Alsi horden dat ghecri</l>
<l>Si verstonden wel dat si</l>
<l>Verraden waren, sonder waen.</l>
<l>32935 Si wapentden hem alle saen.</l>
<l>Hestor ende Bohort waren</l>
<l>Eirst gewapent van den haren,</l>
<l>Ende si sagen haer viande</l>
<l>Op die hare comen te hande,</l>
<l>32940 Ende slaen ende steken toe</l>
<l>De gene die hem wapenden doe,</l>
<l>Ende tinten ende pawelgoene</l>
<l>Omme werpen in dat groene.</l>
<l>Hestor ende Bohort waren</l>
<l>32945 Op geseten sonder sparen,</l>
<l>Ende voeren op die viande saen</l>
<l>Stoutelike steken ende slaen,</l>
<l>Soe dat noit gesien was in here</l>
<l>.ij. manne doen soe grote were.</l>
<l>32950 Die viande vingen Lione</l>
<l>Ende Bannine in den pawelgoene,</l>
<l>Ende alle hare gesellen toe.</l>
<l>Si leidense in vaster hoeden doe.</l>
<l>Alse Bandemagus dat verstont,</l>
<l>32955 Hi riep ten wapenen tier stont.</l>
<l><edition n="221"/>Si wapenden hem metter vart.</l>
<l>Patrides was gewapent ytowart</l>
<l>Ende sloech grote slage als hi quam.</l>
<l>Walewein, die was sere gram,</l>
<l>32960 Ende Bohort ende Hestor slogen neder</l>
<l>Die viande wech ende weder,</l>
<l>Ende dedense tumen met allen,</l>
<l>Alse die seysene dat gers doet vallen,</l>
<l>Soe dat hare viande tier uren</l>
<l>32965 Niet langer en mochten duren.</l>
<l>Ende het wert soe donker nadien,</l>
<l>Dat deen den anderen ne mochte sien,</l>
<l>Soe dat keerde de jonge Claudas</l>
<l>Ende sijn geselschap dat met hem was.</l>
<l>32970 Bohort ende Hestor keerden tier stonden,</l>
<l>Ende tgeselscap van der tafelronden;</l>
<l>Ende als si den here quamen bi</l>
<l>Horden si herde groet gecri</l>
<l>Onder die van Logres, van haren</l>
<l>32975 Maghen die verslagen waren.</l>
<l>Alsi int here quamen recht</l>
<l>Si deden ontsteken groet lecht.</l>
<l>Si vonden .xij. gesellen gewont,</l>
<l>Van der tafelronden, tier stont,</l>
<l>32980 Ende vele doet. Si vonden al bloet,</l>
<l>Datter onder gewont ende doet</l>
<l>Wel .vijc. waren, ende daertoe</l>
<l>Gebrac daer die coninc Yoen doe</l>
<l>Ende sijn broder, die een rike man was,</l>
<l>32985 Ende Lioneel. Si waren drove das.</l>
<l>Sanderdages alsi waren</l>
<l>Gewapent met haren scaren</l>
<l>Si rekenden hoe vele man</l>
<l>Si hadden onder hen lieden dan,</l>
<l>32990 Ende vonden dat in hare here</l>
<l>.xm. man waren ende mere.</l>
<l>Die coninc Bandemagus sprac alse houde,</l>
<l>Dat hi dierste batalge leiden soude,</l>
<l>Ende [men] gaf hem tot sire meisniede</l>
<l>32995 Te hant des coninc Yoens liede,</l>
<l>Die gevaen was; ende hi hadde dan</l>
<l>Onder beide wel .m. man.</l>
<l>Dander bataelge daer naer</l>
<l>Leidde de coninc Brangore daer,</l>
<l>33000 Die wel hadde, sonder faelge,</l>
<l>.M. man in sine bataelge.</l>
<l>Walewein ende Hestor mede,</l>
<l>Die si gemaect hadden bede</l>
<l>Meestre van al den here doe,</l>
<l>33005 Spraken hem al wenende toe,</l>
<l>Ende baden hem dat si wouden</l>
<l>Om wel doen pensen; dat si doen souden.</l>
<l>Die derde bataelge leide die coninc</l>
<l>Kabarantijn, die in sinen rinc</l>
<l>33010 Onder ridders ende seriante maer</l>
<l>Wel .m. man hadde daer.</l>
<l>Karodos die coninc viel daer an,</l>
<l>Ende was van der vierder leidsman.</l>
<l>De vijfte Amangin van Kamaloet:</l>
<l>33015 Die .vi. leidde .i. here groet,</l>
<l>Van Kardoel Melyan:</l>
<l>Gaheret die .vii. daer an,</l>
<l>Ende die .viij. Bohort.</l>
<l>Aldus, als gi hebt gehort,</l>
<l>33020 Maecten die van Logres hare scaren.</l>
<l>Ende alsi alle gereet waren</l>
<l>Porden si, wel berect,</l>
<l>Ende al met ysere wel verdect,</l>
<l>Ten castele wart van den torre.</l>
<l>33025 Daer na die waren in porre</l>
<l>Met vele lieden ontbeidde Claudas</l>
<l>In den selven tor daer hi in was,</l>
<l>Soe dat si te prymtide den tor sagen</l>
<l>Daer Claudas ende de sine in lagen,</l>
<l>33030 Ende si sagen ute varen</l>
<l>Claudas met sinen scaren.</l>
<l>Als die ene die andere sagen,</l>
<l>Weet wel, dat si hen ontsagen</l>
<l>Onderlinge te vergaderne daer;</l>
<l>33035 Ende alse elc anderen quam bat naer</l>
<l>Daer ne sprac nieman .i. wort.</l>
<l>Si lieten lopen rechte vort,</l>
<l>Die scilde vor hare borste.</l>
<l>Daer reet voren, sonder vorste,</l>
<l>33040 Een, hiet Jabyas, die leidsman was</l>
<l>Van der erster bataelgen Claudas.</l>
<l>Alsen Patrides wert geware</l>
<l>Liet hi jegen hem lopen dare,</l>
<l>Ende si onderstaken hem soe,</l>
<l>33045 Dat hare scilde scoerden doe;</l>
<l>En ware dat die spere braken,</l>
<l>Daer si hem mede onderstaken,</l>
<l>Elc hadde anderen gesteken doet.</l>
<l>Dat gemoet was soe groet,</l>
<l>33050 Dat si beidde ter erden vellen.</l>
<l>Doe lieten lopen hare gesellen</l>
<l>Elkerlijc ten sinen wart</l>
<l>Om te bescuddene ter vart.</l>
<l>Si begonsten eenen groten strijt,</l>
<l>33055 Ende sloegere vele doet tier tijt.</l>
<l>Walewein ende Hestor mede</l>
<l>Wrachten daer groet wonder bede;</l>
<l>Si sloegen ter neder al dat hem quam</l>
<l>Te ghemote: si waren so gram;</l>
<l>33060 Ende dorreden met groter macht</l>
<l>Die bataelge ende met groter cracht,</l>
<l>Ende sloegen vele groter slaghe</l>
<l>Op hare viande in dien daghe.</l>
<l>Claudijn ende Kanart,</l>
<l>33065 Die goede ridders waren ende wart,</l>
<l>Scaedden sere die van Logres daer,</l>
<l>Ende bleven lettende daer naer</l>
<l>Met haren lieden in den pleyne</l>
<l>Op Hestore ende op Waleweine.</l>
<l>33070 Men gaf daer ende ontfinc</l>
<l>Grote slage in dien sturen rinc;</l>
<l>Maer die .ij. gesellen, die wart</l>
<l>Waren ende altoes onvervart,</l>
<l>Ende hare viande vor hem sagen,</l>
<l>33075 Si begonsten de scilde dragen</l>
<l>Boven die hoefde, ende al in een</l>
<l>Hielden si te gadere onder hen tween.</l>
<l>Walewein sprac tote Hestore tier stont:</l>
<l>"Nu sal men sien wat ghi doen cont;</l>
<l>33080 Dese .ij. wanen ons wel vaen."</l>
<l>Hestor sprac daertoe saen:</l>
<l>"Hets een dinc die nine mach wesen,</l>
<l>Ne temayert u niet van desen."</l>
<l>Walewein ende Hestor werden hen soe</l>
<l>33085 Elc bi anders hulpe daer toe.</l>
<l>Mijn her Ywein was dare,</l>
<l>Dier of verhorde niemare.</l>
<l>Een rudder seide hem: "Op genaden,</l>
<l>Staet Hestore ende Waleweine in staden,</l>
<l>33090 Die Claudas liede hebben onder hant,</l>
<l>Ende sulen gevaen worden te hant,</l>
<l>Ghine helpt hem, want si sijn te voet."</l>
<l>(Hare parde waren geslagen doet.)</l>
<l>Als mijn her Ywein dat horde</l>
<l>33095 Hi riep sine liede na den worde:</l>
<l>"Ic sal sien nu ter ure</l>
<l>Wie noit minde coninc Arture,</l>
<l>Bedi die iet om hem wille geven</l>
<l>Hi sal setten sijn leven</l>
<l>33100 Om te helpene desen tween."</l>
<l>Si antwerden al ghemeen:</l>
<l>"Wine sulen u niet faelgiren,</l>
<l>Wi volghen u in allen maniren."</l>
<l>Claudas volc hadse bestaen</l>
<l>33105 Beide gader ende wel na gevaen</l>
<l><edition n="222"/>Bider macht ende bider warde</l>
<l>Van Claudine ende van Kanarde.</l>
<l>Hi sloech op hem met sinen suerde</l>
<l>Dat hi verdoeft ter eerden vel.</l>
<l>33110 Claudijn, die den slach sach wel,</l>
<l>Hi duchte datmen vaen soude,</l>
<l>Ende sloech mijn here Yweine also houde</l>
<l>Op sinen helm ende op thoef,</l>
<l>Dat hi bleef dor al verdoef.</l>
<l>33115 Hi verhaelde sinen slach weder,</l>
<l>Ende sloegene dat hi viel ter erden neder.</l>
<l>Doe vinc hi te hant ten perde</l>
<l>Ende gaf[t] sinen geselle Kanarde:</l>
<l>Hi deden daerop sitten te handen</l>
<l>33120 Ondanc alle sine vianden.</l>
<l>Hestor hadde gesien wel</l>
<l>Dat Kanart van sinen perde vel.</l>
<l>Hi quam toe ende sat daer op gereet,</l>
<l>Waest sinen vianden lief of leet.</l>
<l>33125 Hi hadde doe getrect sijn suert,</l>
<l>Ende reet ten coninc Claudas wert,</l>
<l>Die vele metten licgame dede,</l>
<l>Ende geweest hadde in sire jonchede</l>
<l>Harde vrome. Hi mercte das,</l>
<l>33130 Dat Claudas best gewapent was</l>
<l>Ende rikelijcst, ende hi dochte</l>
<l>Dat hi wel een groet prince wesen mochte.</l>
<l>Hi hadde in die hant dat suert</l>
<l>Ende voer alse te Claudas wert.</l>
<l>33135 Die coninc, dien comen sach alsoe,</l>
<l>Weet wel, dat hi hem niet ne vloe,</l>
<l>Want hi van groter herten was ende wart.</l>
<l>Hi sloech op den scilt metter vart,</l>
<l>Datter een stucke af vloech, ende die slach</l>
<l>33140 Sanc neder, dat hi hem niet ne verwach;</l>
<l>Ende hi sloegene weder van hogen</l>
<l>Op den helm, dat hem sparcten doghen.</l>
<l>Alse Esclamor wart geware das,</l>
<l>Die van sconincs geslachte was,</l>
<l>33145 Hi leidde eene bataelge tier stont;</l>
<l>Hi vreesde dat Claudas ware gewont.</l>
<l>Hi gaf Hestore doe enen slach</l>
<l>Dat hi op sijn archoen lach;</l>
<l>Ende als hi anderwerf soude slaen</l>
<l>33150 Was hem Hestor ontvaren saen,</l>
<l>Al verdoef int hoef daer af,</l>
<l>Dat hi hem soe suaren slach gaf.</l>
<l>Ende alsi weder quam in sine macht</l>
<l>Hi liep hem op met groter cracht.</l>
<l>33155 Onder hen .ij. wart soe groet strijt,</l>
<l>Men hadde geweten in corter tijt</l>
<l>Wie die beste geweest hadde doe;</l>
<l>Maer dat daer dandre quamen toe,</l>
<l>Daer si vochten onder hen lieden,</l>
<l>33160 Diese al vechtende scieden.</l>
<l>Si waren beide verdoef sere;</l>
<l>Mar Esclamoer vele mere</l>
<l>Dan Estor, die nochtoe dapper was,</l>
<l>Ende voer op den coninc Claudas,</l>
<l>33165 Ende gaf hem vele slage, daer hi nochtan</l>
<l>Was onder alle sine man,</l>
<l>Dat hi vallen moeste ter erde;</l>
<l>Ende Hestor voer ten perde;</l>
<l>Ende voret mijn here Waleweine,</l>
<l>33170 Die te voet vacht inden pleine;</l>
<l>Ende hi seide: "Sit op, here,</l>
<l>Ende wacht u van valne vort mere;</l>
<l>En es geen tornoy nu ter tijt,</l>
<l>Mar .i. harde vreselijc strijt.</l>
<l>33175 Daer over sijn beter liede nu</l>
<l>Danic gewaent hadde, secgic u,</l>
<l>Sine begeren ander dinc ne gheen</l>
<l>Dan te doedene den eenen van ons tween."</l>
<l>Alse Walewein weder op geseten was</l>
<l>33180 Begonste de strijt groet omtrint Claudas,</l>
<l>Die hem werde soe hi best conde,</l>
<l>Dat niet helpen ne mochte tier stonde;</l>
<l>Want si waren al tonder, sonder waen,</l>
<l>Ne hadde Claudas ende Esclamor gedaen</l>
<l>33185 Ende Claudas neve Kanart.</l>
<l>Walewein toghedse Hestore ter vart</l>
<l>Ende seide: "Gene .iij., sonder faelge,</l>
<l>Houden staende die bataelge.</l>
<l>Die die mochte doet geslaen,</l>
<l>33190 Alle dander souden vlien saen."</l>
<l>Hestor seide: "Laten sijt daer bi?"</l>
<l>Walewein antwerde: "Ja si."</l>
<l>"Si selen dan vlien," sprac Hestor ter vart,</l>
<l>"Cortelike, siwi iet wert.</l>
<l>33195 Bestaet den eenen, ende ic sal</l>
<l>Den anderen bestaen, hebbics geval."</l>
<l>Si namen .ij. speren elkerlijc een,</l>
<l>Ende liepen ter vart op hem tween.</l>
<l>Hestor stac Claudase ter erde,</l>
<l>33200 Ende mijn her Walewein Kanarde.</l>
<l>Alse Esclamor dat hadde versien</l>
<l>Hi vinc an Hestore met dien,</l>
<l>Ende toeghene biden helme soe herde,</l>
<l>Dat hine velde ter erde.</l>
<l>33205 Claudijn sat op metter vart,</l>
<l>Ende sat op Hestors pert.</l>
<l>Walewein halpt Hestore daertoe</l>
<l>Dat hi op Kanarts pert quam doe.</l>
<l>Doe wert groet ende starc de strijt.</l>
<l>33210 Si vingen Kanarde tier tijt.</l>
<l>Claudijn sprac ten vader na dien,</l>
<l>Ende bat hem dat hi soude vlien,</l>
<l>Ende hi seide: "Lieve here,</l>
<l>Wi sijn alle gesconfiert sere,</l>
<l>33215 Ende ghi hebt vele wonden."</l>
<l>Claudas was drove tien stonden</l>
<l>Om dat die sone seide doe:</l>
<l>Hi sach wel het moeste sijn alsoe.</l>
<l>Daer keerde weder Claudas,</l>
<l>33220 Die groten rouwe hadde das.</l>
<l>Hi reet en wech met groter spoet:</l>
<l>Hi hadde een pert dapper ende goet:</l>
<l>Hi leidde .ij. [ridders] met hem doe.</l>
<l>Si reden alsoe emmertoe,</l>
<l>33225 Dat si tot bi Gannes quamen,</l>
<l>Daer si uter porten comen vernamen</l>
<l>Vele rudders. Alse dat was</l>
<l>Seide tot hem selven Claudas,</l>
<l>Dat noch geholpen soude wesen</l>
<l>33230 Claudijn sinen sone; ende bin desen</l>
<l>Quam hi an hen, ende seide al bloet</l>
<l>Dat sijn sone hadde hulpen noet.</l>
<l>Si wouden daer varen sonder beide,</l>
<l>Maer dat hijt hen ontseide,</l>
<l>33235 Ende hietse maken .xx. scaren,</l>
<l>Ende daer na tot hem varen.</l>
<l>Si ordenaerden daer saen</l>
<l>Die gene die voren souden gaen,</l>
<l>Ende wie sijn souden ter middewerde,</l>
<l>33240 Ende wie int achterste vander werde.</l>
<l>Daerna maecten si hare vart</l>
<l>Met gemake der waert,</l>
<l>Ende namen te haren perden hoede,</l>
<l>Dat si niet ne werden te moede;</l>
<l>33245 Soe datsi omtrent none quamen</l>
<l>Daer si liede vliende vernamen</l>
<l>Al dat si mochten, van Claudas scaren,</l>
<l>Die gewont ende gesconfiert waren.</l>
<l>Daer was onder verslagen ende gevaen</l>
<l>33250 Die helf van .xm. man, sonder waen.</l>
<l>Ende die ontvlouwen waren tier stont</l>
<l>Sere mesmaect ende gewont.</l>
<l>Ende noch haddere meer van desen</l>
<l>Verslagen ende gewont gewesen,</l>
<l>33255 Ne hadden Esclamor ende Claudijn</l>
<l><edition n="223"/>Niet in hare hulpe gesijn,</l>
<l>Diese bescermden stoutelike.</l>
<l>Ende die .ij. ridders namelike</l>
<l>Gedoeghden vele op dien dach,</l>
<l>33260 Ende dedent, daer menech man toesach,</l>
<l>Menege scone vromechede,</l>
<l>Die Walewein ende Hestor prijsden beide,</l>
<l>Ende seiden wel, dat si noit vor dien</l>
<l>Ane .ij. rudders ne hadden gesien</l>
<l>33265 Soe grote were in gere wijs,</l>
<l>Ende gaven hen vanden dage alden prijs.</l>
<l>Ende ne hadde Hestor gedaen,</l>
<l>Si haddense bat bescermt, sonder waen;</l>
<l>Met dat Hestor af stac soe fellike</l>
<l>33270 Esclamore, dat se gemeinlike</l>
<l>Aerghde van harre vromechede,</l>
<l>Ende vele liede waenden mede</l>
<l>Dat sire bi worden ontdaen,</l>
<l>Dat dene ende dandre worden gevaen.</l>
<l>33275 Claudijn werp hen binnen desen</l>
<l>Dor Esclamors wille in vresen,</l>
<l>Die tien tiden sonder part was,</l>
<l>Dat hi hem met pinen halpt das,</l>
<l>Dat hi weder sat op een part.</l>
<l>33280 Ende hi sprac te Esclamore wart:</l>
<l>"Ne ware dor mijns vader wille, secgic u,</l>
<l>Ic ne gavere niet omme nu</l>
<l>Al storvic hir in desen strijt.</l>
<l>Ic ne wane nemmermeer te ghere tijt</l>
<l>33285 Alsoe vele doen, sonder waen,</l>
<l>Alse wi heden hebben gedaen."</l>
<l>Omtrint none hebben vernomen</l>
<l>Claudijn ende de sine comen</l>
<l>Soccors, daer hi hope hadde toe.</l>
<l>33290 Ende si verstouten daer hi doe</l>
<l>Want si saghen berch ende dal</l>
<l>Met rudderscape bedect al,</l>
<l>Die quamen vanden lande van Gannes,</l>
<l>Die hi wel betroude des,</l>
<l>33295 Dat si hem helpen souden in den noet,</l>
<l>Ende niet faelgieren toter doet.</l>
<l>Hi toendese den sinen na dien.</l>
<l>Tierst dat sise hadden gesien</l>
<l>Si seiden: "Wi sijn genesen,</l>
<l>33300 Dies moete God geloef wesen."</l>
<l>Doe seide Claudijn ten sinen:</l>
<l>"Ghi heren, nu sal wel scinen</l>
<l>Wat ghi doen sult tesen saken</l>
<l>Siet hir onse hulpe naken:</l>
<l>33305 Elc pense om wreken saen</l>
<l>Van dien dat hir nu es mesdaen."</l>
<l>Si verstouten daer af te handen</l>
<l>Ende voeren onder hare vianden,</l>
<l>Ende stakenre vele af in har comen.</l>
<l>33310 Walewein ne hadde niet vernomen</l>
<l>Datsi soccors hadden versien,</l>
<l>Hi seide tote Hestore nadien:</l>
<l>"Hir moeghdi sien een wonderlijc doen,</l>
<l>Dat die ghene keren, die waren gevloen;</l>
<l>33315 Ic wane dat si succors sien, ende dat si</l>
<l>Hen beginnen verstouten , bedi</l>
<l>Si waren gesconfiert ere."</l>
<l>"Ic secge u over waerheit, here,</l>
<l>Goede ridders, die tot desen</l>
<l>33320 In rusten hebben gewesen,</l>
<l>En comen om niet niet te stride."</l>
<l>Walewein seide tien tide:</l>
<l>"Lieve geselle, ne roeke u;</l>
<l>Wie hebben soe vele goeder liede nu</l>
<l>33325 In dachterwaerde, datse al</l>
<l>Sconfieren datter comen sal."</l>
<l>Ende si saghen in allen siden</l>
<l>Der andre succors comen tien tiden;</l>
<l>Ende .ij. bataelgen, dire voren waren,</l>
<l>33330 Vielen doe op hare scaren,</l>
<l>Die si ontfingen stoutelike,</l>
<l>Ende weerden hem dapperlike.</l>
<l>Claudijn sprac te Esclamore nadien:</l>
<l>"Hir moeghdi groet wonder sien;</l>
<l>33335 Dese liede, die soe vele scaren</l>
<l>Op hen sien comen, si gebaren</l>
<l>Alsoe sekerlike ochte si</l>
<l>Ons hadden verwonnen, dunke mi."</l>
<l>Walewein ende Hestor reden doe</l>
<l>33340 Sonder cesseren emmertoe</l>
<l>Daer si die meeste perse vonden;</l>
<l>Ende dat hem meest halp tien stonden</l>
<l>Dat was dat si niet ne scieden.</l>
<l>Si deden soe onder hen lieden,</l>
<l>33345 Dat si .ij. daer ontsien waren</l>
<l>Boven allen dien van haren scaren.</l>
<l>Claudas seide al in een,</l>
<l>Dat si gesconfiert waren bi dien tween,</l>
<l>Ende en hadde gedaen der tweer doen,</l>
<l>33350 Sine hadden niet scandelike gevloen</l>
<l>Alse die .iiij. erste bataelgen waren</l>
<l>Vergadert op Waleweins scaren</l>
<l>Si vochten op hen soe utermaten,</l>
<l>Dat si moesten har jagen leten,</l>
<l>33355 Mijn her Walewein ende de sine.</l>
<l>Ende waren gelijc gnoech in scine</l>
<l>Beide de pertien sonder faelge;</l>
<l>Maer alse quam die vijchte bataelge</l>
<l>Ende die seste mede tien tiden</l>
<l>33360 Begonste die slachtinge in beiden siden,</l>
<l>Soe dat al die berch verdect was</l>
<l>Van verslagenen lieden, alsic las.</l>
<l>Ende die van Logres scieden</l>
<l>Vander plaetchen, ende onder hen lieden</l>
<l>33365 Keren moesten, si wilden ochtne wilden,</l>
<l>Bi dat daer soe vele lieden hilden</l>
<l>Die den coninc Claudas horden toe.</l>
<l>Alst Hestor sach hi seide doe:</l>
<l>"Here Walewein, wat saels gescien,</l>
<l>33370 Sulen wi emmer moeten vlien?</l>
<l>Weet wel, ic wille sterven ere;</l>
<l>Men soud ons verwiten emmermere."</l>
<l>Hi seide: "Ne laet u niet vernoyen:</l>
<l>Laet hem hare perden moyen</l>
<l>33375 Ende hem selven int breken</l>
<l>Hare speren ende int steken,</l>
<l>Ende ic sal ons versien hir binnen</l>
<l>Dat wi Gaherette gewinnen,</l>
<l>Minen broder, met sire scare;</l>
<l>33380 Ende Bohort sal noch bliven dare,</l>
<l>Ende sal comen als wijs hebben noet."</l>
<l>Te hant mijn her Walewein onboet</l>
<l>Gaherette, die der waert trac,</l>
<l>Ende dus toten sinen sprac:</l>
<l>33385 "Nu saelt scinen wat wi doen sulen,</l>
<l>Die gerust hebben te vullen;</l>
<l>Ne setwise niet tachter</l>
<l>Wine verwinnen niet den lachter."</l>
<l>Alse Gaharets bataelge was</l>
<l>33390 Vergadert op die liede Claudas,</l>
<l>Daer mochtmen horen craken herde</l>
<l>Die speren ende clinken die suerde,</l>
<l>Ende ridders ter erden vallen neder,</l>
<l>Die niet ne mochten opstaen weder.</l>
<l>33395 Alse Gaheret quam in den strijt,</l>
<l>Die meer gerust hadde tier tijt</l>
<l>Dan sijn wille was, hi dede</l>
<l>Met wapenen soe grote vromechede,</l>
<l>Dat nieman en hadde gesien,</l>
<l>33400 Hine hadde geprijst van dien.</l>
<l>Ende als hi was in den pleine</l>
<l>Met Hestore ende met Waleweine,</l>
<l>Si deden soe vele onder hen drien,</l>
<l>Ende bi der hulpen van dien,</l>
<l>33405 Die met Gaherette daer quamen,</l>
<l><edition n="224"/>Dat si den anderen benamen</l>
<l>Dat jaghen dat si deden dare.</l>
<l>Alse Claudijn wart geware</l>
<l>Der groter vromecheit vanden .iij.</l>
<l>33410 Hi riep te hem .xx. ridders na dien,</l>
<l>Daer hi meest trouwen hadde toe;</l>
<l>Ende hi seide tot hen doe:</l>
<l>"Wi sijn bi genen .iij. qualike</l>
<l>Ghevuert, secgic u, sekerlike;</l>
<l>33415 Want wi haddense ter vlucht bracht,</l>
<l>Si sijn becomen met groter cracht.</l>
<l>Mochten wi die .iij. afgesteken,</l>
<l>Dandre souden hen al gebreken</l>
<l>Ende oec sconfieren, datter dan</l>
<l>33420 Ghene were ne soude wesen an."</l>
<l>Het dochte den andren goet alsoe,</l>
<l>Ende si lieten lopen doe.</l>
<l>Claudijn liep met groter vart</l>
<l>Met sinen spere te Hestore waert,</l>
<l>33425 Ende droech soe neder dat spere,</l>
<l>Dat hi Hestore stac herde sere</l>
<l>Dor die dye tien tide,</l>
<l>Ende queste tors in de slinke side.</l>
<l>Hestor viel doe ter erde</l>
<l>33430 Sere gequetst al met den perde;</l>
<l>Ende hi was gequetst soe sware,</l>
<l>Dat hi in onmacht viel al dare.</l>
<l>Dander staken Waleweine soe,</l>
<l>Dat hi metten perde viel doe;</l>
<l>33435 Mar hine was niet gewont.</l>
<l>Tselve deden si Gaherette ter stont.</l>
<l>Doe begonste daer groet strijt:</l>
<l>Men woudse doet slaen tier tijt,</l>
<l>Maer si weerden hem in scine</l>
<l>33440 Ocht waren wilde everswine.</l>
<l>Daer waren bi soe vele van haren vrienden,</l>
<l>Die hem daer soe wel dienden,</l>
<l>Dat sise op hieven vander erde</l>
<l>Ende settese weder op hare perde.</l>
<l>33445 Ende alsi Hestore soe onsochte</l>
<l>Gequetst sagen, dat hi niet op ne mochte,</l>
<l>Si waren alse droeve van desen</l>
<l>Ocht hi hare broder hadde gewesen.</l>
<l>Si hievene op tien tide,</l>
<l>33450 Ende droghene buten stride.</l>
<l>Si toeghen hen uut den dyen dat spere.</l>
<l>Mijn her Walewein weende sere,</l>
<l>Ende dedene te hant draghen</l>
<l>Daer die gevanghene lagen,</l>
<l>33455 Ende bat dat mens name sulke ware</l>
<l>Ocht die coninc Artur selve waren:</l>
<l>Ende hi voer in den wijch te hant,</l>
<l>Daer hi Claudas liede sere ouder vant</l>
<l>Bider macht van Bohorde tien stonden,</l>
<l>33460 Ende bi dien vander tafelronden.</l>
<l>Si hadden geweest in groter vreesen,</l>
<l>Ne hadde Claudas selve gewesen;</l>
<l>Mar sint dat si vergadert waren</l>
<l>Ne hielden ghene plaetse Claudas scaren,</l>
<l>33465 Si moesten achter trecken saen.</l>
<l>Men haddere gnoech gevaen,</l>
<l>Ne hadde gedaen die achterwaerde,</l>
<l>Diese soccoreerde harde.</l>
<l>Ende alsi waren van beiden siden</l>
<l>33470 Alle vergadert tien tiden,</l>
<l>Ne was ne gheen der hoeftmanne,</l>
<l>Hine was in vresen danne,</l>
<l>Bedi, dat in beiden scaren</l>
<l>Soe vele liede noch doe waren,</l>
<l>33475 Menne wiste wien onse here</l>
<l>Van verwinnen onste der ere.</l>
<l>Als Bohort quam in den strijt</l>
<l>Hi brac sijn spere ter selver tijt.</l>
<l>Doe trac hi sijn suert ende dede</l>
<l>33480 Daer mede soe grote vromechede,</l>
<l>Datten elc man diet hadde gesien</l>
<l>Over goet hadde gehouden bi dien,</l>
<l>Dat nochtan geen wonder en was,</l>
<l>Want hi haette sere Claudas</l>
<l>33485 Boven allen mannen op den dach.</l>
<l>Ende als mijn her Walewein sach</l>
<l>Dat wonder dat hi dede doe</l>
<l>Sprac hi mijn here Yweine toe:</l>
<l>"Men soude met rechte geven lant</l>
<l>33490 Sulken man, want ic noit ne vant</l>
<l>Man diet bat bescermen soude."</l>
<l>Gaheret seide alse houde:</l>
<l>"Here, laet ons hem volghen, hi sal</l>
<l>Dese bataelge verwinnen al;</l>
<l>33495 Nadien dat hi comen es</l>
<l>Ic ne mach niet geloven des,</l>
<l>Dat Claudas liede sulen mogen</l>
<l>Jegen ons duren ende doghen;</l>
<l>Want mi dunct dat heden den dach</l>
<l>33500 Nieman jegen hem duren ne mach."</l>
<l>Dus duerde toter nacht de strijt.</l>
<l>Claudas was droeve tier tijt</l>
<l>Om dat hi sach sine liede ter vart</l>
<l>Vlien ter stat van Gaunes wart.</l>
<l>33505 Mar die vanden andren here,</l>
<l>Diese haetten herde sere,</l>
<l>Ende gejaecht hadden lange,</l>
<l>Vingenre vele ten ingange</l>
<l>Vander porten, ende waren sere gram</l>
<l>33510 Om dat hem die nacht op quam;</l>
<l>Want, ne hadde die nacht gedaen,</l>
<l>Het ne ware niet een ontgaen.</l>
<l>Ende alsi hen ontvlouwen waren</l>
<l>Binnen der porten met den haren,</l>
<l>33515 Doe thogen een deel vander port</l>
<l>Die van buten, die emmer vort</l>
<l>Daer voere bliven wouden ende onterven</l>
<l>Dire binnen laghen, ochte sterven.</l>
<l>Dien nacht waren si gepijnt sere</l>
<l>33520 Met loedserne buten int here,</l>
<l>Ende met siene dire waren gewont.</l>
<l>Gaheret wachte tier stont,</l>
<l>Ende sine gesellen met haerre macht:</l>
<l>Si waren gewapent al den nacht.</l>
<l>33525 Des anders daeghs quamen vort vroe</l>
<l>Die van buten, ende waenden doe</l>
<l>Dat die van binnen uut comen souden,</l>
<l>Alse die jeghen hen vergaderen wouden;</l>
<l>Maer neen si, want si hem berieden</l>
<l>33530 Wat si souden onder hem lieden</l>
<l>Moghen doen jeghen die van Logres;</l>
<l>Ende hen lieden dochte des,</l>
<l>Dat si int begin int aerchste waren,</l>
<l>Ende dat si niet ne mochten metten haren</l>
<l>33535 Jegen hem lieden geduren.</l>
<l>Die coninc seide tier uren:</l>
<l>Lieve heren, ic bidde u,</l>
<l>Dat ghi mi wilt geraden nu</l>
<l>Vanden orloge dat wonderlike,</l>
<l>33540 Die ghene vanden conincrike</l>
<l>Van Logres, die ons af onnen,</l>
<l>Alst wel scijnt, hebben begonnen,</l>
<l>Watter mede es te doene?</l>
<l>Bedi, heren, ic ben de ghoene</l>
<l>33545 Die niet ne weet welct beste si.</l>
<l>Hier bi willic dat ghi</l>
<l>Secgt elc wats best te doene staet:</l>
<l>Ic saels mi houden an uwen raet."</l>
<l>Doe waren daer messelike spraken</l>
<l>33550 Onder hen lieden van desen saken;</l>
<l>Ende als die raet genomen was</l>
<l>Droeghen si over een int inde das,</l>
<l>Dat si alle sulen tien tide</l>
<l>Op die hulpe van Rome biden.</l>
<l>33555 Ende si moetent wel doen, bedi</l>
<l><edition n="225"/>Si hadden de stat vast, ende si</l>
<l>Hadden vitaelge binnen den haren</l>
<l>Gnoech wel te .xx. jaren;</l>
<l>Ende seiden dat die van binnen</l>
<l>33560 An tuutvaren niet ne mochten winnen;</l>
<l>Want si haddense geproeft soe,</l>
<l>Dat si over waer hielden doe,</l>
<l>Quamen si uut in enegher maniren,</l>
<l>Datmense soude scoffieren.</l>
<l>33565 Hir toe acordeerde Claudas</l>
<l>Als hi hoerde dat dat haer raet was,</l>
<l>Alse die niet jeghen hen lieden</l>
<l>Secgen ne woude, dat si rieden;</l>
<l>Nochtan haddi liever te handen</l>
<l>33570 Te vechtene jegen die vianden,</l>
<l>Hadt bi haren wille moghen wesen.</l>
<l>Si deden berecken na desen</l>
<l>Die muren ende die vesten vander stede</l>
<l>Van ridders ende seriante mede,</l>
<l>33575 Na dien dat si noet hadden van dien.</l>
<l>Daer na deden si oec besien</l>
<l>Hoe vele liede hen gebraken,</l>
<l>Ende vonden in waren saken</l>
<l>Datter .iiij.m. gebraken wel naer</l>
<l>33580 Over rudders ende seriante daer.</l>
<l>Daer waerre oec vele tier stont</l>
<l>Verminct ende oec sere gewont.</l>
<l>Tirst dat wiste Claudas</l>
<l>Dat Kanart sijn neve gevaen was,</l>
<l>33585 Man die was van meester vromecheden,</l>
<l>Die hem bestaet, ende van stoutheden,</l>
<l>Hi seide, dat hi daer nare</l>
<l>Dat hi hoerde niemare</l>
<l>Van Dorijns, sijns soens, doet,</l>
<l>33590 Noit sint ne horde cleine no groet</l>
<l>Secgen van enegherande dinc</l>
<l>Dat hem soe sere ter herten ginc.</l>
<l>Hi seide: "Ic hadde liever verloren nu</l>
<l>Minen besten casteel, secgic u."</l>
<l>33595 Doe vraeghdi Claudine saen</l>
<l>Ocht hi was daer Kanart was gevaen?</l>
<l>"Ic sagene vaen," antwerde hi,</l>
<l>"Maer ic hadde te doene an mi</l>
<l>Soe vele, datic, sonder waen,</l>
<l>33600 Hem niet te staden ne mochte staen.</l>
<l>Ic was in .vii. steden binnen desen</l>
<l>Daer ic gevaen hadde gewesen,</l>
<l>Mar dat mi Esclamor uter noet</l>
<l>Halpt, ende bescudde vander doet;</l>
<l>33605 Ende en haddi allene gedaen,</l>
<l>Ic ne ware niet ontgaen;</l>
<l>Want die vander ander side</l>
<l>Weten van wapenen nu te tide</l>
<l>Meer dan enech stervelijc man</l>
<l>33610 Weten mochte; ende nochtan</l>
<l>Houden si hen te gader emmertoe,</l>
<l>Ende helpen elc anderen soe,</l>
<l>Dat gene liede tenegher uren</l>
<l>Jegen hen ne mochten geduren.</l>
<l>33615 Maer om Kanarde,</l>
<l>Daer wi om tonpayse sijn harde,</l>
<l>Doet besien uwe gevane:</l>
<l>Daer sijn hoge liede, ic wane,</l>
<l>Daer ghine wel sult moghen bi</l>
<l>33620 Weder hebben, here, wildi</l>
<l>Riddere om rudder geven dan;</l>
<l>Ende sijn si niet soe hoge man,</l>
<l>Dat si des wissels willen roeken,</l>
<l>Laet ons sinen pays dan soeken</l>
<l>33625 Met gelde ocht met anderen minnen,</l>
<l>Dat wi Kanarde gewinnen</l>
<l>Ende onse andere gesellen mede."</l>
<l>Alse Claudas besien dede</l>
<l>Sine gevane, hi deedse comen</l>
<l>33630 Ende deden haren name nomen.</l>
<l>Als Claudas Lyoneel sach</l>
<l>Hi seide: "Lyoneel, ay wach,</l>
<l>Ghi sijt man die leef, sonder waen,</l>
<l>Die mi meest heef mesdaen:</l>
<l>33635 Dorijn mijn soene, dien ghi</l>
<l>Sijn leven naemt wilen, haddi</l>
<l>Noch geleef, daer was an</l>
<l>Soe goet begin van eenen goeden man,</l>
<l>Hi hadde geweest nu ter stonde</l>
<l>33640 De beste man diemen vonde;</l>
<l>Maer ghi sloechten doet, daer ghi mi</l>
<l>In scanden ende ermoden settet bi;</l>
<l>Want haddi geleef tot desen,</l>
<l>Ic ne hadde nu niet gewesen</l>
<l>33645 In sulken pointe alsic ben nu.</l>
<l>Ic bem sculdech te hatene u</l>
<l>Meer dan yeman in ertrike."</l>
<l>Lyoneel seide: "Sekerlike,</l>
<l>Sloegicken, dat en es niet sere</l>
<l>33650 Te wonderne, want ghi noit ere</l>
<l>Ne minnet Bohorde den coninc,</l>
<l>Minen vader, ende bi dire dinc</l>
<l>Ne sulen u noch merre noch minder</l>
<l>Nemmermeer minnen sine kinder,</l>
<l>33655 Noch die u[we], spade noch vroe;</l>
<l>Si hebben daer gode redene toe</l>
<l>Bi dien, dat gi wilen al gader</l>
<l>Onteervet den coninc minen vader</l>
<l>Ende mi mede." Doe seide Claudas:</l>
<l>33660 "Ic hebbe gnoech gehort das,</l>
<l>Want felheit en mach haer niet</l>
<l>Decken daer si es, wats gesciet."</l>
<l>Hi onboet die van Logres alse houde,</l>
<l>Dat hi gerne jegen hen spreken soude</l>
<l>33665 In goeden geleide; ende si seiden</l>
<l>Dat si sijns alsoe souden ontbieden.</l>
<l>Doe quam die coninc Claudas vort</l>
<l>Ende Claudijn buter port,</l>
<l>Daer Walewein ende Bohort tien tide</l>
<l>33670 Jegen quamen in dander side.</l>
<l>Alsi in deser maniren</l>
<l>Te gader quamen onder hen .iiij.</l>
<l>Begonste hem beclagen Claudas</l>
<l>Van sinen lande, dat gewoest was,</l>
<l>33675 Ende van sinen lieden, dat si hilden daer,</l>
<l>Ende van sinen castelen daer naer.</l>
<l>Bohort beclaeghde hem tier stede</l>
<l>Dat hi sinen vader sterven dede,</l>
<l>Ende sire moeder toe te handen</l>
<l>33680 Aerm verdreef uut haren landen,</l>
<l>Ende hem onteerfde, ende hi tlant helde</l>
<l>Ende hadde gehouden met gewelde</l>
<l>Ende met onrechte oyt sint</l>
<l>Dat hi in die wieghe lach .i. clene kint.</l>
<l>33685 "Nu siet," seide Walewein saen,</l>
<l>"Wie anderen meest heef mesdaen."</l>
<l>Hem dochte, seide hi, dat was</l>
<l>Int meeste onrecht Claudas,</l>
<l>Ende seide tote Claudase: "Waer bi</l>
<l>33690 Onteerfdi sinen vader," seidi,</l>
<l>"Sonder redene, ende te hande</l>
<l>Jaeghdi sire moeder te lande</l>
<l>Fellike, ende hebt oyt sint sijn lant</l>
<l>Tonrechte gehouden in uw hant?</l>
<l>33695 Hi gedoeghet, al waest onsochte,</l>
<l>Alsoe lange als hijt gedogen mochte;</l>
<l>Ende alsi wart geware daer af,</l>
<l>Dat men niet weder ne gaf,</l>
<l>Quam hi met machte harewart</l>
<l>33700 Om af te doene in sine vart</l>
<l>Die hem wederseiden sijn lant;</l>
<l>Ende omdat hi wederstoet vant</l>
<l>Sone es niet te wonderne dat hi</l>
<l>Uwen sone doet sloech daer bi:</l>
<l>33705 Het en es niet te lachterne dan,</l>
<l><edition n="226"/>Nadat hi u vant ende u man</l>
<l>In sire ervachtechede</l>
<l>Ende in sijn eyghen lant mede.</l>
<l>Sint dat hi heeft, sonder waen,</l>
<l>33710 Sijn recht onrechte wederstaen,</l>
<l>Gheen goet man ne souds hem houden</l>
<l>An u, maer alle liede souden</l>
<l>U met rechte confunderen</l>
<l>Ende quetsten ende onneren."</l>
<l>33715 Doe seide Claudijn dat Claudas</l>
<l>Daer ombe daer niet comen en was</l>
<l>"Maer daer ombe hi quam hir:</l>
<l>Hir was gistren een strijt fier,</l>
<l>Die duerde des die nacht quam;</l>
<l>33720 Ende om dat die nacht ons benam</l>
<l>Sone mochtemen niet gesien</l>
<l>Wat inden daer af soude gescien,</l>
<l>Haddi geduert lange tijt.</l>
<l>Daer storven vele liede inden strijt,</l>
<l>33725 Want in sustanen bederven</l>
<l>Moeten vele liede sterven.</l>
<l>Ghi hebt van onsen ridders gevaen</l>
<l>Ende wi van den uwen, sonder waen:</l>
<l>Wi willen wel van desen zaken</l>
<l>33730 In dier maniren pais maken,</l>
<l>Dat wi u willen weder geven</l>
<l>Uwe rudders ende u neven,</l>
<l>Die onder ons licgen gevaen,</l>
<l>Ende ghi ons die onse, sonder waen."</l>
<l>33735 Si willecordent tien tiden</l>
<l>Ende geloefdent in beiden siden.</l>
<l>Doe keerden weder Walewein ende Bohort.</l>
<l>Walewein dede doe comen vort</l>
<l>Die gevane, ende gaf hem toe</l>
<l>33740 Sulke cledere als hem betaemden doe:</l>
<l>Daer na dede hise eten,</l>
<l>Ende daer si waren geseten</l>
<l>Dede hi hem tamelike</l>
<l>Dienen ende wel eerlike.</l>
<l>33745 Alse Claudas quam in de port</l>
<l>Dedi de gevane comen vort,</l>
<l>Ende seide: "Als gi wilt, ghi heren,</l>
<l>Moeghdi quite henen keren."</l>
<l>Si warens blide ende saten</l>
<l>33750 Ten taflen daer na ende aten.</l>
<l>Daer na gaf Claudas ongespaert</l>
<l>Elken van hem allen een paert;</l>
<l>Ende alsi opgeseten waren</l>
<l>Seide Lyoneel sonder sparen:</l>
<l>33755 "Here, ghi hout daer gevaen</l>
<l>Ene van onsen joncfrouwen, sonder waen;</l>
<l>Doet wel, ende laetse varen</l>
<l>Tonsen vrienden ende ten haren."</l>
<l>Doe antwerde Claudas,</l>
<l>33760 Dat hi niet sculdech te doene ware das.</l>
<l>Lyoneel sueech mettien:</l>
<l>Hi sach wel dat nine mochte gescien.</l>
<l>Tierst dat si verloest waren</l>
<l>Ende weder quamen ten haren</l>
<l>33765 Si deden hen alle grote feeste.</l>
<l>Beide minste ende meeste</l>
<l>Dienden ende eerden openbar</l>
<l>Den gevangenen die si hadden daer,</l>
<l>Soe dat hem wonderde wat hem gesciet;</l>
<l>33770 Sine wisten noch doe niet</l>
<l>Van den wissele dire was gedaen.</l>
<l>Alsi gheten hadden, sonder waen,</l>
<l>Dede mijn her Walewein ter vart</l>
<l>Elken geven een goet part.</l>
<l>33775 Si waren oec sonderlinge</l>
<l>Elc vercleet nuwelinge,</l>
<l>Ende waren wel staende tier stont;</l>
<l>Maer dat si waren soe gewont.</l>
<l>Als elc was geseten op sijn part</l>
<l>33780 Sprac Walewein te hem wart:</l>
<l>"Ghi heren, ghi sijt alle quite nu,</l>
<l>Ghi moeght varen alst gevoeght u;"</l>
<l>Ende willen si bliven hir den dach,</l>
<l>Men salse eren soe men best mach.</l>
<l>33785 Si dancten hem doe sere,</l>
<l>Ende seiden: "Wi willen varen, here."</l>
<l>Si reden dat si te Gannes quamen.</l>
<l>Alse Claudas ende de sine vernamen</l>
<l>Soe wel vercleet ende op geseten</l>
<l>33790 Woude Claudas te hant weten</l>
<l>Wie hen dat al gader gaf.</l>
<l>Si beloefden hem sere daer af,</l>
<l>Dat hen die van Logres gaven al</l>
<l>Ende ere deden, groet ende smal.</l>
<l>33795 Alsi hoerden die grote hoefschede</l>
<l>Ende die godertierheit mede,</l>
<l>Die den haren daer was gedaen,</l>
<l>Si temayerdens hen saen.</l>
<l>Ne hadden si hen niet verlaten doe</l>
<l>33800 Op die hulpe, die hem soude comen toe</l>
<l>Van dien van Rome, si hadden bi desen</l>
<l>Pays gemaect, hoet hadde gewesen.</l>
<l>Weet wel, dat die van binnen waren</l>
<l>Dicke geesalgiert sonder sparen,</l>
<l>33805 Maer sine achtens niet enen bast:</l>
<l>Si hadden de stat starct ende vast.</l>
<l>Omdat Hestor soe was gewont</l>
<l>Was Bohort van hem tier stont</l>
<l>Gecoren van al haren here</l>
<l>33810 Met Waleweine te sine here.</l>
<l>.x. dage nadien, dat suldi weten,</l>
<l>Dat die stat was beseten</l>
<l>Quam die coninginne int hare</l>
<l>Van Benoyc, ende met hare</l>
<l>33815 Vele nonnen. Ende alsi sach</l>
<l>Hare neve si weende op dien dach</l>
<l>Van groter ontfarmechede</l>
<l>Ende van groter bliscap mede.</l>
<l>Ende als si hars werden geware</l>
<l>33820 Si deden grote feeste hare</l>
<l>Om dat si Lanceloets moder was,</l>
<l>Ende haer moye, alsic las.</l>
<l>Si hildense .vij. daghe daer,</l>
<l>Ende seiden hare van Lancelote waer.</l>
<l>33825 Alse Walewein ende sine gesellen</l>
<l>Wie si was horden tellen</l>
<l>Si waren hars harde blide,</l>
<l>Ende si deden hare tien tide</l>
<l>Al die ere die si mochten, sonder waen.</l>
<l>33830 Tierst dat si wech soude gaen</l>
<l>Bat si dat men hare holpe te dien,</l>
<l>Dat si hare kint mochte sien</l>
<l>Ene warf vor hare doet.</l>
<l>Si seiden alle, cleine ende groet,</l>
<l>33835 Si souden daer toe doen hare macht.</l>
<l>Alsise verre hadden bracht</l>
<l>Namen si orlof an hare</l>
<l>Ende keerden weder ten here daer nare.</l>
<l>Opten selven dach quam mede</l>
<l>33840 Die vrouwe van Lac tier stede,</l>
<l>Ende met hare vrouwen vele.</l>
<l>Si sochte Bohorde ende Lyonele.</l>
<l>Alsise sagen si waren blide,</l>
<l>Want si hadse al hare tide</l>
<l>33845 Boven allen vrouwen gemint sere,</l>
<l>Alse die hen groet goet ende ere</l>
<l>Dede alsi cleine kinder waren.</l>
<l>Si vraeghde hen om niemaren</l>
<l>Van Lancelote. Si seiden tier stont,</l>
<l>33850 Dat hi gans ware ende gesont.</l>
<l>Si seide: "Ne comt hi niet met u?"</l>
<l>Si seiden: "Vrouwe, neen hi nu:</l>
<l>Hi bleef metten coninc Arture."</l>
<l>Die vrouwe seide tier ure:</l>
<l>33855 "Weetti ocht hi iet comen sal?"</l>
<l><edition n="227"/>Doe berichten si haer al</l>
<l>Waer omme hi bleef metten coninc.</l>
<l>Tierst dat si horde die dinc</l>
<l>Si seide: sine hadde wat doen dare,</l>
<l>33860 Na datter Lanceloet niet ne ware.</l>
<l>Si deden daer soe vele toe,</l>
<l>Dat si met hen bleef doe</l>
<l>Ende .i. rudder dien die vrouwe</l>
<l>Hadde gedaen ondertrouwe,</l>
<l>33865 Ende dat geselscap dat metter was.</l>
<l>Bohort, die was blide das,</l>
<l>Gaf te hant den goeden man</l>
<l>Den casteel dien hi daer wan,</l>
<l>Ende al datter behorde toe,</l>
<l>33870 Ende maecten rike man alsoe.</l>
<l>Die vrouwe sciet doe van hem lieden.</l>
<l>Si bleven daer dat si niet ne scieden</l>
<l>Tote bi Sinte Mischiels daghe.</l>
<l>Ende daer binnen, al sonder sage,</l>
<l>33875 Dat si daer lagen wonnen si</l>
<l>Alle die castele diere stonden bi.</l>
<l>Drie daghe vor Sente Mischiels dach</l>
<l>Quam niemare daert here lach,</l>
<l>Dat die van Rome quamen dare.</l>
<l>33880 Alsmen te Gannes horde die niemare</l>
<l>Si haddens alle bliscap groet,</l>
<l>Als die hare comst hadden noet.</l>
<l>Ende si ontboden na desen</l>
<l>Dien van Rome haer wesen,</l>
<l>33885 Ende hoe si beseten waren;</l>
<l>Ende onboden dat si metten haren</l>
<l>Op Sinte Mischiels daghe souden</l>
<l>Opt here vergaderen, ocht si wouden;</l>
<l>Ende [als] sise an hem sagen vallen</l>
<l>33890 Si souden comen met allen:</l>
<l>Dus soudmense tien tiden</l>
<l>Mogen bestaen in beiden siden.</l>
<l>Die van Rome toghen daer bi</l>
<l>In Sinte Mischiels avonde, daer si</l>
<l>33895 In enen bosch rusten dare</l>
<l>Al den dach, ende namen ware</l>
<l>Ochte hen eneghe dinc gebrake,</l>
<l>Wapene ochte ander sake.</l>
<l>Ende die van binnen waren berect soe,</l>
<l>33900 Dat si niet ne hadden te doene doe</l>
<l>Dan op te sittene. Ende van dien</l>
<l>En was dat here niet vorsien,</l>
<l>Ende ne wisten niet vander wachtinge.</l>
<l>Si hadden spel ende dachcortinghe,</l>
<l>33905 Alse die jonge liede waren</l>
<l>Ende vrome rudders, twaren.</l>
<l>Men hadse beholpen bi desen,</l>
<l>En hadde die vrouwe van Lac gewesen,</l>
<l>Diet wiste bi der aventure</l>
<l>33910 Dat si dat foreest reet dure,</l>
<l>Die wiste wel, alsise sach,</l>
<l>Dat volc van Rome was datter lach.</l>
<l>Si seide Bohorde te hant</l>
<l>Doe si de Romeine in den bosch vant:</l>
<l>33915 "Si sulen u tavont ocht morghen</l>
<l>Esselgieren, dies bem ic in sorghen;</l>
<l>Ende vinden si u onversien,</l>
<l>Ghi moeght werden verloren bi dien."</l>
<l>Hi seide als hi dat vernam,</l>
<l>33920 Dat si ter goeder tijt daer quam.</l>
<l>Bohort ontboet Waleweine saen,</l>
<l>Ende dede hem dese dinc verstaen.</l>
<l>Doe ontboden si de coninghe</l>
<l>Ende die princen om die dinghe.</l>
<l>33925 Alsi alle vergadert waren</l>
<l>Seide hem Bohort die niemaren</l>
<l>Dat die Romeine waren daer bi,</l>
<l>Ende si soudense bestaen, waende hi,</l>
<l>Binnen dien dage indelike,</l>
<l>33930 Ocht op den anderen dach tilike;</l>
<l>"Wine sijn niet seker van desen</l>
<l>Te welker tijt het sal wesen.</l>
<l>Mi dochte goet, op datment riede,</l>
<l>Dat vort meer wachten onse liede</l>
<l>33935 Dene helecht, dat si ons nine vonden</l>
<l>Onbewarent teneghen stonden.</l>
<l>Ende sine wanen niet, secgic u,</l>
<l>Dat wi van harre comst weten nu."</l>
<l>Si rieden alle alse houde</l>
<l>33940 Datmen de dinc alsoe doen soude.</l>
<l>Doe namen die .iiij. coninghe</l>
<l>Dien nacht te doene die wachtinghe</l>
<l>Met .iiij.m. mannen, ende si scieden</l>
<l>Na dien onder hen lieden,</l>
<l>33945 Ende si versaghen hem tier ure</l>
<l>Van dat hem gebrac, alt here dure.</l>
<l>Tierst dat begonste vernachten</l>
<l>Toghen die coninghe uut ter wachten</l>
<l>Metten haren; nochtan ne saten si</l>
<l>33950 Niet op hare perde, daer bi,</l>
<l>Dat si hen faelgieren mochten ter noet.</l>
<l>Si waren te voet, cleine ende groet,</l>
<l>Ende bleven toter middernacht alsoe.</l>
<l>Als nieman en quam si deden doe</l>
<l>33955 Dene helecht van haren liede slapen.</l>
<l>Ende dander bleven in de wapen.</l>
<l>Sanderdaghes quam ter wachten gegaen</l>
<l>Walewein, ende hi seide saen:</l>
<l>"Die viande sulen scire comen,</l>
<l>33960 Het ware goet dat ghi hadt genomen</l>
<l>Enen die voren sal varen."</l>
<l>Bandemagus sprac sonder sparen,</l>
<l>Dat hi voren varen woude.</l>
<l>Die coninc Brangore sprac alse houde,</l>
<l>33965 Hi soude dander bataelge leden;</l>
<l>Ende die derde na ter steden</l>
<l>[Nam] te leidene de coninc Yoen.</l>
<l>Karodos die coninc wilde de .iiij.de doen,</l>
<l>Ende elkerlijc soude hebben dan</l>
<l>33970 In sine geselscap .m. man.</l>
<l>Daer na wapenden si hen saen</l>
<l>Alse die sonne was op gestaen;</l>
<l>Ende si ordeneerden daer</l>
<l>Noch .x. bataelgen daer naer.</l>
<l>33975 Mijn her Ywein soude dan</l>
<l>Vander .v. sijn leidsman,</l>
<l>Ende van den anderen die barone</l>
<l>Ende Hestor; ende van desen doene</l>
<l>Souden overmeesters sijn vort</l>
<l>33980 Mijn her Walewein ende Bohort.</l>
<l>Alsi gereet waren al toe</l>
<l>Toten op sittene si hoerden doe</l>
<l>Een groet gecri, want die Romeine</l>
<l>Quamen uten bosche ten pleine,</l>
<l>33985 Ende waendense bestaen onversien.</l>
<l>Si hadden vore gesint bi dien</l>
<l>Viere bataelgen, diese versochten,</l>
<l>Ende gerichte baniren brochten.</l>
<l>Alse die coninc Bandemagus, die was</l>
<l>33990 Int erst, wart geware das,</l>
<l>Hi seide ten sinen: "Versiet u</l>
<l>Dat van allen die hir comen nu</l>
<l>Niet een ne blive int gereide."</l>
<l>Si antwerden hem sonder beide:</l>
<l>33995 "Vart vore al seker." Ende mettien</l>
<l>Mochmen daer stoutelike sien</l>
<l>Soe vele speren breken,</l>
<l>Ende soe vele rudders af steken,</l>
<l>Datter dat velt mede bedect was.</l>
<l>34000 Als die Romeine worden geware das,</l>
<l>Dat mense soe ontfinc tien stonden,</l>
<l>Ende dat si soe goet rudderscap vonden,</l>
<l>Dat gheen beter en mochte wesen,</l>
<l>Si worden tonpayse van desen,</l>
<l>34005 Want sine waren niet van groter daet.</l>
<l><edition n="228"/>Si hadden groten toeverlaet</l>
<l>Ghemeinlike van den machten</l>
<l>Van den lieden die si met hem brachten:</l>
<l>Si waren daer bi in haren sin</l>
<l>34010 Herde fier in har beghin.</l>
<l>Alse hare soeren te broken waren</l>
<l>Si toghen hare suerde sonder sparen,</l>
<l>Ende gingen met Claudas lieden sere toe,</l>
<l>Daer si ernstelike vochten doe</l>
<l>34015 Op Bandemaguse den coninc,</l>
<l>Diese stoutelike ontfinc;</l>
<l>Ende si hadden doe, sonder waen,</l>
<l>Sine liede een deel achter gedaen.</l>
<l>Bandemagus hadde getrect sijn suert</l>
<l>34020 Ende sloech vore ende achter wart:</l>
<l>Hi dede vele liede tumen,</l>
<l>Ende vele dat gereide rumen.</l>
<l>Patrides sijn neve was</l>
<l>Een vrome rudder, sijt seker das,</l>
<l>34025 Die na dien dat hi sijn spere brac</l>
<l>Met stouten moede sijn suert trac,</l>
<l>Ende sloech omtrint soe grote slage,</l>
<l>Dat elken wonderen mochte diet sage;</l>
<l>Maer die Romeine, daer dit gesciede,</l>
<l>34030 Hadden soe overvele liede,</l>
<l>Dat was een wonderlike dinc;</l>
<l>Ende Bandemagus die coninc</l>
<l>Moeste met den sinen achter trecken doe.</l>
<l>Mare eer dat quam daer toe</l>
<l>34035 Si doeghden vele pinen ere,</l>
<l>Want si waren vrome rudders sere;</l>
<l>Ende si waren sere onder gedaen,</l>
<l>Ne hadde hem die coninc Karodos niet saen</l>
<l>Met sine lieden geholpen daer.</l>
<l>34040 Ende si hilden hem soe wel daer naer,</l>
<l>Dat si niet achter ne gingen.</l>
<l>Onlange begonsten si na dien dingen</l>
<l>Lant te winnen op hare viande,</l>
<l>Ende drevese achterward te hande:</l>
<l>34045 Si dedense dorpelike ter vart</l>
<l>Weder keren ten bosche wart.</l>
<l>Doe quam daer uut den bosche thant</l>
<l>Een rudder, was Julius genant,</l>
<l>Die senator van Rome was doe,</l>
<l>34050 Ende .i. jonc vrome rudder toe.</l>
<l>Hi hadde in sine scare</l>
<l>Vele rudders, ende hi quam dare</l>
<l>Vor dandre, wel gewapent ter cure,</l>
<l>Ende versach ter ure</l>
<l>34055 Vor hem Bandemagus den coninc,</l>
<l>Die stoutelike hielt sinen rinc,</l>
<l>Dat hi die van Rome dor brac,</l>
<l>Ende hire vele af stac:</l>
<l>Hi sloech doet haren ende tare,</l>
<l>34060 Recht ocht een tempeest ware.</l>
<l>Hi toendene den sinen daer</l>
<l>Ende seide tot hen daer naer:</l>
<l>"Nemmermeer ne geloef mi vort</l>
<l>Van dinghen die ghi mi secgen hort,</l>
<l>34065 Ocht die gene niet en es Lanceloet,</l>
<l>Daer al af sprect cleine ende groet</l>
<l>Dat hi de beste es die men weet;</l>
<l>Nu vart hem ane gereet:</l>
<l>Dine nu af mach gesteken,</l>
<l>34070 Ic ne late hem niet gebreken,</l>
<l>Ic ne makene rike man."</l>
<l>Doe liepen si alle daer an,</l>
<l>Ende begonsten [slaen] soe harde,</l>
<l>Dat sine staken ter erde</l>
<l>34075 Ende slogen hem doet sijn part.</l>
<l>Hi spranc op metter vart,</l>
<l>Ende wart wel geware alsoe saen,</l>
<l>Dat sine emmer wouden vaen.</l>
<l>Hi weerde hem soe hi best mochte,</l>
<l>34080 Mar si vincgene wel onsochte</l>
<l>Ende leidene in vaster hoede,</l>
<l>Ende pensden in haren moede</l>
<l>Dat si daer bi souden moghen</l>
<l>Inden alle hare orlogen.</l>
<l>34085 Alse Bandemagus was gevaen</l>
<l>Temayerden hen de sine saen:</l>
<l>Si toghen achter metter vart.</l>
<l>Alse die coninc Yoen des geware wart,</l>
<l>Die leidde de derde scare,</l>
<l>34090 Hi sprac ten sinen daer nare:</l>
<l>"Laet ons desen lieden te staden staen."</l>
<l>Si deden daertoe hare macht saen.</l>
<l>Doe quamen uut den bosche gevaren</l>
<l>Van den Romeinen noch .ij. scaren;</l>
<l>34095 Ende alsi naecten den stride</l>
<l>Die coninc Brangore tract tien tide</l>
<l>Met sinen lieden op die .ij. scaren</l>
<l>Die daer achterst comen waren.</l>
<l>Men wart vechtende daer naer</l>
<l>34100 In .ij. steden vreselike daer:</l>
<l>Daer waren vele goeder liede doet</l>
<l>Ende rudders eene menege groet.</l>
<l>Als mijn her Walewein vernam</l>
<l>Dat uten bosche soe groet volc quam</l>
<l>34105 Hi sprac te Bohorde daer nare:</l>
<l>"Mocht soe wesen, dat goet ware,</l>
<l>Dat wi wisten wat si nu ten tide</l>
<l>Liede hebben in dander side."</l>
<l>"Wine moghent niet weten," sprac Bohort,</l>
<l>34110 "Eer si alle sijn comen vort</l>
<l>Uten foreeste. Nu secgic u</l>
<l>Wat mi best dunct nu:</l>
<l>Sint onse liede allinskenne dare:</l>
<l>Maect .iij. scaren van ere scare</l>
<l>34115 Ende .iij. van ere andere dan,</l>
<l>Ende sette in elke goede leitsman;</l>
<l>Mar dachterste .ij., wats gesciet,</l>
<l>Diene suldi sceden niet,</l>
<l>Want in die .ij. achterste sal,</l>
<l>34120 Hebwi noet, onse hope sijn al;</l>
<l>Want in die .ij. scaren es</l>
<l>Dat goede rudderscap, sijt seker des</l>
<l>Dat meest tonsiene es, sekerlike,</l>
<l>Onder dridderscap van ertrike."</l>
<l>34125 Doe dede mijn her Walewein al</l>
<l>Alsoe als Bohort hem beval,</l>
<l>Ende dede allinskene uut varen,</l>
<l>Alst hem noet dochte, van sinen scaren,</l>
<l>Soe dat uut waren te priemtide</l>
<l>34130 Alle de betaelgen van sine side</l>
<l>Sonder die .ij. beste allene.</l>
<l>Die van binnen waren gemeine,</l>
<l>Datter niet meer bleven ne waren,</l>
<l>Ende voeren toe met al den haren</l>
<l>34135 Soe sere, dat si bi dien saken</l>
<l>In haer comen vele af staken,</l>
<l>Soe dat si hadden gescoffiert daer</l>
<l>Lichtelike die van Logres; maer</l>
<l>Dat mijn her Walewein sinde toe</l>
<l>34140 Die .ix. de betaelge doe,</l>
<l>Daer sine viere broder in waren.</l>
<l>Ende alse die in quam gevaren</l>
<l>Sinden die van Rome sonder faelge</l>
<l>Om hare achterste bataelge,</l>
<l>34145 Daer in was de raet vander stede</l>
<l>Van Rome, ende daer toe mede</l>
<l>Soe vele liede ende hoger man,</l>
<l>Dat nieman ne hadde gewaent dan</l>
<l>Dat mense in lichten maniren</l>
<l>34150 Hadde mogen scoffieren,</l>
<l>Daer was die standart van Rome tier stont,</l>
<l>Dar .i. guldijn aer boven stont</l>
<l>Ende een draket. Die standart was</l>
<l>Soe suaer, alsicker af las,</l>
<l>34155 Datten met pinen mochte draghen</l>
<l><edition n="229"/>Met .iiij. perden een waghen.</l>
<l>Tierst dat si te velde waren comen</l>
<l>Endese Walewein hadde vernomen</l>
<l>Hi seide: "Bohort, siet al dare</l>
<l>34160 Der Romeine achterste scare;</l>
<l>Ic kinse bi den drake nu</l>
<l>Die op ten standart staet, secgic u.</l>
<l>Daer es die hoverdechede</l>
<l>Van algader Rome der stede:</l>
<l>34165 Mochtewi dese gescoffieren</l>
<l>Wine hadden rywert in ghere maniren</l>
<l>Van den andren die wi hier sien."</l>
<l>Bohort gaf antwerde te dien,</l>
<l>Ende seide: "Op dat u dunct goet,</l>
<l>34170 Ic secgu wat men best doet.</l>
<l>Laet ons varen dor dit groene</l>
<l>Achter dese pauwelgoene,</l>
<l>Ende op hem slaen in sulker manieren,</l>
<l>Dat sire hem af temayeren;</l>
<l>34175 Ende mogen wi gevellen</l>
<l>Den standart met onsen gesellen,</l>
<l>Si sulen hen scoffieren alse saen</l>
<l>Als si den standart niet ne [sien] staen."</l>
<l>Mijn her Walewein ende Bohort</l>
<l>34180 Ondecten dit Hestore vort,</l>
<l>Dient herde goet dochte wesen;</l>
<l>Ende si togen na desen</l>
<l>Ter Romeine bataelgen wart,</l>
<l>Ende lieten te hem lopen ter vart,</l>
<l>34185 Ende die Romeine op hem weder.</l>
<l>Daer wasser vele gesteken neder,</l>
<l>Die niet weder en mochten op staen,</l>
<l>Ende som sprongen si op saen.</l>
<l>Alse die speren te broken waren</l>
<l>34190 Si toghen har suerde sonder sparen.</l>
<l>Daer wart een strijt stuer ende groet,</l>
<l>Daer menech edel man bleef doet,</l>
<l>Dat scade was ende jammerhede.</l>
<l>Walewein, Bohort ende Hestor mede</l>
<l>34195 Slogen sporen hare orsse</l>
<l>Ende voeren in die meeste porsse,</l>
<l>Ende deden soe grote vromichede</l>
<l>Onder hem .iij. daer ter stede,</l>
<l>Elc man diet hadde gesien</l>
<l>34200 Hadse over goet gehouden bi dien;</l>
<l>Maer sine mochten bi genen saken</l>
<l>Den standarde soe genaken,</l>
<l>Sine waerre af wel .iiij. scachte;</l>
<l>Daer waren van soe groter machte</l>
<l>34205 Sulke .ccc. rudders goet ende wert,</l>
<l>Dart hen bi beleet wert,</l>
<l>Dat si niet volbringen ne mochten</l>
<l>Dat si te voren te doene dochten.</l>
<l>Al den dach dore was groet de strijt;</l>
<l>34210 Daer bleven vele liede doet tier tijt.</l>
<l>Boven alle dandre verre ende vort</l>
<l>Deedt sonderlinge wel Bohort;</l>
<l>Want hi ghenen tijt ne gebrac,</l>
<l>Hine sloech embertoe ochte stac:</l>
<l>34215 Hi deedt soe in den pleine,</l>
<l>Datten daer bi die Romeine</l>
<l>Kinden, dine vordien</l>
<l>Noit met oghen hadden gesien.</l>
<l>Ende si seiden dat die scaren</l>
<l>34220 Von Logres alle gescoffiert waren,</l>
<l>Ne hadde hi allene gedaen,</l>
<l>Diet soe wel dede, sonder waen,</l>
<l>Dat hi hadde in beiden siden</l>
<l>Algader den prijs tien tiden.</l>
<l>34225 Claudas ende die Romeine traken</l>
<l>Ter stat wart als die nacht begonste naken,</l>
<l>Ende die van Logres na dien doene</l>
<l>Toghen in hare pawelgoene</l>
<l>Ende ontwapendem doe.</l>
<l>34230 Oec bleven si som alsoe</l>
<l>Gewapent alsi in quamen,</l>
<l>Die ter wachten ware namen.</l>
<l>Si wachten al dien nacht dure</l>
<l>Al gewapent, op aventure,</l>
<l>34235 Ochse die van der stat versochten,</l>
<l>Dat sise niet belopen ne mochten.</l>
<l>Alse dat rudderscap ontwapent was,</l>
<l>Ende si worden geware das,</l>
<l>Dat Bandemagus was gevaen,</l>
<l>34240 Als sine liede daer deden verstaen,</l>
<l>Si waren sere droeve tier stonden;</l>
<l>Want si an hem hadden vonden</l>
<l>Grote hulpe ende confort.</l>
<l>Doe vraeghde Walewein vort</l>
<l>34245 Ochte eneghe liede waren</l>
<l>Onder hem gevaen vanden haren?</l>
<l>Si seiden: neent. Hi seide doe:</l>
<l>"Ons sal morgen sulc comen toe</l>
<l>In onsen handen, ic hope wi</l>
<l>34250 Hem weder hebben sulen daerbi."</l>
<l>Sanderdaechs wel betide</l>
<l>Waren si gewapent an elke side;</l>
<l>Ende alse die van buten vernamen</l>
<l>Dat die van binnen uut quamen</l>
<l>34255 Si vergaderden an beiden siden</l>
<l>Ende vochten vreselike tien tiden</l>
<l>Al den dach toter nacht toe.</l>
<l>Daer waser vele verslagen doe</l>
<l>In beiden siden, ende gewont,</l>
<l>34260 Soe dat die van Logres tier stont</l>
<l>Van dire dachvart tonder waren</l>
<l>Omdat dander hadden soe vele scaren;</l>
<l>Soe datmen seide bi desen,</l>
<l>Ne hadde Walewein gewesen</l>
<l>34265 Ende Bohort ende Hestor van Mares,</l>
<l>Dat doet waren die van Logres.</l>
<l>Ende die van der stat alsi scieden</l>
<l>Vingen vele van den anderen lieden</l>
<l>Ende leidese, al sonder waen,</l>
<l>34270 In den tor van Gannes gevaen.</l>
<l>Tierst dat die van buten quamen</l>
<l>Ten pauwelgoene, ende si vermanen</l>
<l>Hare grote verlies, si waren das</l>
<l>Soe drove, dat te wonderne was.</l>
<l>34275 Dus vergaderden, sijt seker des,</l>
<l>Wel vifwarf die van Logres.</l>
<l>Ende verloren van haren lieden</l>
<l>Altoes eer sire af scieden.</l>
<l>Alse die strijt hadde .i. weke lanc</l>
<l>34280 Gheduert alsoe, daer wart die stanc</l>
<l>Soe groet van den doden lieden doe;</l>
<l>De vriende ne hadden ghene stade daer toe,</l>
<l>Dat siren toe mochten comen ode</l>
<l>Te begravene hare dode.</l>
<l>34285 Ende tierst dat die van der port</l>
<l>Van den groten stanke hadden gehort</l>
<l>Si ontboden vrede .xv. daghen,</l>
<l>Te gravene de dode die daer lagen.</l>
<l>Die andre, dies waren blide,</l>
<l>34290 Sekerden den vrede tien tide.</l>
<l>Mijn her Walewein waser een af</l>
<l>Van buten, die den vrede gaf.</l>
<l>Van dien van binnen gaven daer naer</l>
<l>Pantalion, die van Rome quam daer,</l>
<l>34295 Ende van Rome was meester raetsman.</l>
<l>Si toghen van beiden siden dan</l>
<l>Int foreest, daer si hout namen,</l>
<l>Ende bernden die licghamen</l>
<l>Diemen niet ne kende, sonder sparen;</l>
<l>34300 Ende dire bekent waren,</l>
<l>Si namen de lichgamen daer of</l>
<l>Ende groefse in eenen kerchof.</l>
<l>Si rusten hen in beiden siden</l>
<l>Ende maecten hare vrede tien tiden</l>
<l>34305 Seker, dat die van der port</l>
<l><edition n="230"/>Int here gingen weder ende vort,</l>
<l>Ende die van buten mede</l>
<l>Mochten oec gaen in die stede</l>
<l>Ende besien dridderscape ende hare</l>
<l>34310 Grote rijcheit die si hadden dare.</l>
<l>Alse die coninc Claudas dat verstont,</l>
<l>Dat hi hadde gevaen tier stont</l>
<l>Den coninc Bandemagus van Gorre,</l>
<l>Hi was altehant in porre</l>
<l>34315 Om hem doet te slane; maer</l>
<l>Dat sine liede hem ontkeerden daer,</l>
<l>Ende vraeghden hem waer bi</l>
<l>Hine soe haette? Doe seide hi:</l>
<l>"Omdat hi minen neve doet sloech."</l>
<l>34320 Si seiden: "Dat en es niet genoech,</l>
<l>Bedi hi es gewiet coninc;</l>
<l>Ende al ware niet die dinc,</l>
<l>Ende hi simpel rudder ware, nochtan</l>
<l>Ne haddi niet verbort daeran</l>
<l>34325 Te stervene om eenen sciltknecht.</l>
<l>Wi secgen u wel over recht,</l>
<l>Dat gheen coninc sculdech en es</l>
<l>Te stervene, sijt seker des,</l>
<l>Om dat verlies van eenen man."</l>
<l>34330 Claudas liet die dinc staen dan.</l>
<l>Die van buten versochten</l>
<l>Ocht si Bandemaguse verdingen mochten;</l>
<l>Maer Claudas ne wouts niet gehoren;</l>
<l>Hi wiste dat hi was verre te voren</l>
<l>34335 Man van hem daer meest raets an was,</l>
<l>Daer bi ne woude hi niet das</l>
<l>Ghehingen, dat hi om enech gelof</l>
<l>Uut quame, datmenre mochte doen of.</l>
<l>Binnen dien vrede quam gereden</l>
<l>34340 Mijn her Ywein tere steden</l>
<l>Int forest, daer hi vernam</l>
<l>Enen cnape, die met groter haest quam.</l>
<l>Hi seide: "Wanen ende met wien sidi?"</l>
<l>"Ic ben van Logres", antwerde hi,</l>
<l>34345 "Ende ben mijns heren Lanceloets bode,</l>
<l>Die mi sint hir bi groter node</l>
<l>Om weten ocht alsoe nu es</l>
<l>Alsmen seget. Hi heef niemare des,</l>
<l>Dat die van Rome met groter macht</l>
<l>34350 Ende met rudders van groter cracht</l>
<l>Claudase te hulpen sijn comen,</l>
<l>Ende dat grote scade hebben genomen</l>
<l>Die van Logres onder die hare</l>
<l>Sint dat die Romeine quamen hare.</l>
<l>34355 Ende wiste mijn her Lanceloet</l>
<l>Dat sine hulpen hir ware noet,</l>
<l>Hi soude eer .ij. maende leden</l>
<l>Met vele lieden sijn hir ter steden."</l>
<l>Mijn here Ywein seide doe:</l>
<l>34360 "Het es gewaerlike alsoe:</l>
<l>Die van Logres sijn versuaert sere,</l>
<l>Ende hebben een cleine here.</l>
<l>Si waren gescoffiert bi desen</l>
<l>Elc daeghe, en hadde gewesen</l>
<l>34365 Niet goet rudderscap ende soe vrome</l>
<l>Jegen die grote macht van Rome;</l>
<l>Ende Bohorts grote vromechede</l>
<l>Houd ons allen staende mede.</l>
<l>Wi hadden verloren, secgic u,</l>
<l>34370 Vele meer dan wi doen nu,</l>
<l>Ne ware Bohorts deught ende macht:</l>
<l>Want hine gerust dach no nacht."</l>
<l>Die knape sprac: "Here wi sidi,</l>
<l>Die dese niemare segt mi?</l>
<l>34375 Bedi wistic dat soe ware,</l>
<l>Ic reet en wech met deser niemare</l>
<l>Te minen here, ende secgese hem ."</l>
<l>Mijn here Ywein seide: "Ic bem</l>
<l>Ywein, des conincs Urients sone."</l>
<l>34380 "Doet uwen helm af," sprac die gone</l>
<l>Hi dede sinen helm af mettien.</l>
<l>Als hine bloet hadde gesien</l>
<l>Beval hine Goede metter vart</l>
<l>Ende keerde te Logres wert.</l>
<l>34385 Mijn her Ywein seide hem toe</l>
<l>Dat Bandemagus was gevaen doe,</l>
<l>Ende dat si waren drove das,</l>
<l>Want .i. man van groten rade was.</l>
<l>Als mijn her Ywein int here quam,</l>
<l>34390 Ende hi mijn here Waleweine vernam,</l>
<l>Hi telde hem van den cnape al,</l>
<l>Hoe hine sprac, en wat hi hem beval,</l>
<l>Dies Walewein wel te gemake was.</l>
<l>Alse Bohort horde niemare das,</l>
<l>34395 Dat onboden was Lanceloet</l>
<l>Om dat sire hulpen was noet,</l>
<l>Hi wart harde drove te hant,</l>
<l>Ende ginc daer hi Hestore vant</l>
<l>Ende Lyonele des gelike,</l>
<l>34400 Ende seide hem beiden hemelike:</l>
<l>"Wi sijn gheonneert, sonder waen,</l>
<l>Dat wijt soe eermelike hebben gedaen,</l>
<l>Dat ons Lanceloet moet helpen nu:</l>
<l>Ic hadde liever, secgic u,</l>
<l>34405 Dat wi niet waren comen.</l>
<l>Tierst dat hijt sal hebben vernomen</l>
<l>Hi sal peysen in therte sijn</l>
<l>Dat wi gefaelgiert sijn."</l>
<l>Doe seide Hestor van Mares:</l>
<l>34410 "Here, nemmeer gewaeght des,</l>
<l>Hir af ne sal ons geen man</l>
<l>Nemmeer lachter secgen an,</l>
<l>Die de wareheit weten sal, bedi</l>
<l>Si hebben vele meer liede dan wi;</l>
<l>34415 Ende soe wiere gelachtert wart of,</l>
<l>Men saels u altoes spreken lof,</l>
<l>Want die gene van daer binnen,</l>
<l>Ende wi in dander side, dat kinnen,</l>
<l>Dat ghi bi uwer vromecheit nu ter tijt</l>
<l>34420 Die beste van beiden siden sijt.</l>
<l>Hir bi ne bedarf u vernoyen niet</l>
<l>Dat men Lancelote ontbiet</l>
<l>Dat wi sire hulpen hebben noet;</l>
<l>Want hoe dat ons halp Lanceloet</l>
<l>34425 Als hi met ons hir wesen sal,</l>
<l>Ghi hebt ons staende behouden al,</l>
<l>Daer onse alre meeste heren</l>
<l>Hen ter vlucht wart moesten keren.</l>
<l>Wi hadden oec al binnen desen</l>
<l>34430 Verloren, ne haddi gewesen.</l>
<l>Ende al ware Lanceloet hir nu,</l>
<l>Ic ne can geweten, secgic u,</l>
<l>Wat hi doen mochte, ghine hebbet gedaen."</l>
<l>"Ay Hestor, wat segtdi?" sprac Bohort saen;</l>
<l>34435 "Waer mijn here Lanceloet in dit lant,</l>
<l>Ende Claudas wiste, hi rumet thant,</l>
<l>Alse die sijns niet dorste ontbiden;</l>
<l>Ende ic storve eer nu ten tiden,</l>
<l>Ic ne soude hebben gedaen,</l>
<l>34440 Eer Lanceloet quame, sonder waen,</l>
<l>Met wapenen, soe dat hi tier stonde</l>
<l>Ons int sienste van den stride vonde."</l>
<l>Si ontbeiden in dire maniren</l>
<l>Dat die vrede soude faelgieren.</l>
<l>34445 Tierst dat die vreden faelgierden</l>
<l>Die van binnen si visierden</l>
<l>Hare betaelgen overal,</l>
<l>Soe dat men die erste beval</l>
<l>Claudine, die rudder was doe</l>
<l>34450 Daer si meest trouwen hadden toe,</l>
<l>Om die vromecheit die in hem was;</l>
<l>Si hadden groet recht das:</l>
<l>Hi was rudder dien si hadden gesien</l>
<l>Die meest pinen mochte, ende tot dien</l>
<l>34455 Was hi soe stout, hine ontsach gene dinc.</l>
<l><edition n="231"/>Dander bataelge beval de coninc</l>
<l>Daer hem goet dochte; ende daer toe</l>
<l>Beval hi de leste bataelge doe,</l>
<l>Daer die cracht in was van Rome,</l>
<l>34460 Eenen stouten rudder ende vrome,</l>
<l>Die Panthaleon hiet; ende hi was</l>
<l>Raet van Rome, alsmen vore las.</l>
<l>Die van buten hadden van den haren</l>
<l>Tien tiden gemaect .x. scaren.</l>
<l>34465 Van der erster was Hestor leidsman,</l>
<l>Dise met groter bede gewan,</l>
<l>Dat hi hem jegen Claudine woude</l>
<l>Proeven, die derste leiden soude.</l>
<l>Patrides ende sine meisniede,</l>
<l>34470 Ende des conincs Bandemagus liede,</l>
<l>Waren met hem in sine scaren,</l>
<l>Ende soe vele, datter .m. waren,</l>
<l>Vrome rudders ende werde,</l>
<l>Die die van binnen ontsaghen herde,</l>
<l>34475 Als si seker waren das,</l>
<l>Datter Hestor leidsman af was,</l>
<l>Die hem gescaet hadde soe sere;</l>
<l>Dies duchten sine te mere,</l>
<l>Maer si vertroesten hen daer toe</l>
<l>34480 Met dat Claudijn met hen was doe.</l>
<l>Dachterste bataelge, daer tier stonden</l>
<l>In waren die van der tafelronden,</l>
<l>Was bevolen Gaherette,</l>
<l>Daerne Walewein toe sette.</l>
<l>34485 Gaheret droech Arturs wapene doe,</l>
<l>Ende hadde in sijn geselscap toe</l>
<l>Vele goeder ridders ende werde.</l>
<l>Mijn her Walewein bat hem heerde</l>
<l>Wel te doene ende sine scare</l>
<l>34490 Vroedelike te leidene dare.</l>
<l>Gaheret hem antwerde gaf</l>
<l>Daer hi hem wel gepayt hilt af.</l>
<l>Alse uut quam die eerste bataelge</l>
<l>Claudijn begherde, sonder faelge,</l>
<l>34495 Mee te josterne dan yemen.</l>
<l>Hi trac vor die andre sniemen,</l>
<l>Sine banire al outwonden,</l>
<l>Ende wel opgeseten tien stonden.</l>
<l>Hestor quam in dander side dare</l>
<l>34500 Ghereden vor sine scare,</l>
<l>Ende richte hem te Claudine wart.</l>
<l>Si lieten lopen metter vart,</l>
<l>Dat si hem soe onderstaken</l>
<l>Met starken speren, dat si braken,</l>
<l>34505 Ende onderhorten hem metten scilden soe,</l>
<l>Dat si hem temayerden doe.</l>
<l>Hestor was jongere dan Claudijn</l>
<l>Ende en mochte niet soe starct sijn</l>
<l>Alse Claudijn, soe dat hi ter erde</l>
<l>34510 Vallen moeste van sinen perde.</l>
<l>Alse Bohort des wert geware</l>
<l>Hi verdroech herde suare,</l>
<l>Alse die Hestor minde hertelike.</l>
<l>Hi nam .i. spere dapperlike,</l>
<l>34515 Ende sloech met sporen dat pert,</l>
<l>Ende reet te Claudine wert.</l>
<l>Hi staken neder ter erde,</l>
<l>Ende vinc te hant te sinen perde:</l>
<l>Hi gaef Hestore, die op stont,</l>
<l>34520 Ende deden daerop sitten tier stont,</l>
<l>Die drove was ende erre das,</l>
<l>Dat hem alsoe gevallen was.</l>
<l>Hi dancte Bohorde mede</l>
<l>Van sine goedertirenhede.</l>
<l>34525 Die bataelgen vielen beide</l>
<l>Te gader op die heide:</l>
<l>Die van buten deden grote pine</l>
<l>Om te behoudene Clandine,</l>
<l>Bedi dat sine wel kinnen</l>
<l>34530 Over den besten van daer binnen,</l>
<l>Dat die van binnen sere verweerden</l>
<l>Met meer dan .vc. suerden.</l>
<l>Daer wert .i. wonderlijc groet gestrijt:</l>
<l>Men sloech op helme ende scilde tier tijt.</l>
<l>34535 Alse Claudijn dat sach, hi wiste wel doe</l>
<l>Dat si hen en setten nyewerinc toe</l>
<l>Dan hoe sine mochten gevaen.</l>
<l>Hi begonste omtrint hem slaen</l>
<l>Als man daer grote stouthede</l>
<l>34540 In was ende grote vromechede.</l>
<l>Patrides ende Hestor lagen</l>
<l>Hem soe op met suaren slagen,</l>
<l>Dat hi ter erde moeste vallen.</l>
<l>Si haddene gevaen met allen,</l>
<l>34545 En hadde geweest Esclamor ende Kanart,</l>
<l>Dine soccorden metter vart</l>
<l>Met .ccc. rudders van den haren,</l>
<l>Ende lieten hare scaren</l>
<l>Die elc van hem bewerde.</l>
<l>34550 Kanart stac Hestore van den perde</l>
<l>Ende reet hen over den lichame,</l>
<l>Dies hi hadde grote mesquame;</l>
<l>Ende Esclamor geraecte soe wel</l>
<l>Patridese, dat hi van den perde vel.</l>
<l>34555 Doe wert wonderlike groet de strijt,</l>
<l>Ende vreseliker dan hi was vor die tijt;</l>
<l>Want daer vielen te gadre doe</l>
<l>.IIII. bataelge van binnen , ende daer toe</l>
<l>.IJ. van buten. Daer vachtmen herde:</l>
<l>34560 Daer viel menech ter eerde,</l>
<l>Die geaffoleert waren tier stont</l>
<l>Ende som toter doet gewont;</l>
<l>Daer mochtmen sien vele liede sterven,</l>
<l>Daer hoerdemen menech werven</l>
<l>34565 Jammerlike crijschen om de noet</l>
<l>Ende om die pine van der doet.</l>
<l>Die strijt was ten beghinne</l>
<l>Soe wreet ende scarp om die minne</l>
<l>Van .ij. den besten die tien tiden</l>
<l>34570 Daer waren an beiden siden,</l>
<l>Ende dat eene bataelge met allen</l>
<l>An die andre waren gevallen.</l>
<l>Vore primtijt sone wert vor dien</l>
<l>Noit soe groet rouwe gesien</l>
<l>34575 Van lieden als men daer sien mochte.</l>
<l>Si ondersloeghen hem soe onsochte,</l>
<l>Dat deerde was in corten stonden</l>
<l>Bedect met blode van den wonden,</l>
<l>Ende met rudders die afgesteken lagen</l>
<l>34580 Ende geaffoleert met groten slagen.</l>
<l>Doe vielen die op van der port</l>
<l>Mijn her Walewein ende Bohort,</l>
<l>Die die van der port ontsagen</l>
<l>Sere bi haren groten slagen,</l>
<l>34585 Ende dat si van groten namen waren.</l>
<l>Doe quamen die van Gannes toe gevaren,</l>
<l>Die de ringe dorreden dare</l>
<l>Als ocht daer niemen en ware,</l>
<l>Soe dat Walewein ende Bohort vonden</l>
<l>34590 Claudine, die Hestore tien stonden</l>
<l>Hadde daer hi sijns was boven,</l>
<l>Ende woude hem sinen helm roven.</l>
<l>Bohort reet op hem metten perde,</l>
<l>Ende slogen soe metten suerde,</l>
<l>34595 Dat hem helm no coyfe ne stont</l>
<l>Te staden, hine wert gewont.</l>
<l>Hi wert soe verdoef bi desen,</l>
<l>Dat hi wel waende doet wesen.</l>
<l>Ende Hestor, die op was gestaen,</l>
<l>34600 Trac Claudine den helm af saen.</l>
<l>Alse dies geware wart Kanart</l>
<l>Hi reet op Hestor metter vart,</l>
<l>Ende stakene averecht ter eerde.</l>
<l>Hi reet op hem ende quetstene herde.</l>
<l>34605 Alse mijn her Walewein dat vernam</l>
<l><edition n="232"/>Hine was niet en lettel gram:</l>
<l>Hi reet op Kanarde soe wel,</l>
<l>Dat hi vor hem ter erden vel.</l>
<l>Bohort hadde doe sijn pert</l>
<l>34610 Ghericht te Esclamore wert:</l>
<l>Hi wondene int anscijn soe,</l>
<l>Dat hi vel vanden perde doe.</l>
<l>Doe wert groet gecri van allen</l>
<l>Omtrint dire lagen gevallen.</l>
<l>34615 Walewein sprac te Bohorde nadien:</l>
<l>"Nu laet ons sien te desen drien;</l>
<l>Mochtewi dese .iij. gevaen</l>
<l>Onse saken souden ons scone staen."</l>
<l>Walewein gaf Hestore een part,</l>
<l>34620 Ende deden opsitten ter vart</l>
<l>Ondancs sinen vianden,</l>
<l>Die op Claudine reet te handen,</l>
<l>Dar hi cleine minne toe droech,</l>
<l>Want hi hadde hem mesdaen gnoech.</l>
<l>34625 Hi reet over hem metten perde,</l>
<l>Daer hine mede quetste haerde,</l>
<l>Soe dat hine mochte weder no vort,</l>
<l>Noch ne mochte spreken een wort.</l>
<l>Bohort ende Hestor namene saen</l>
<l>34630 Ende dedene leiden gevaen</l>
<l>In mijns heren Waleweins tinte doe,</l>
<l>Ende dedene sekeren toe.</l>
<l>Als hi hem ontwapent vant</l>
<l>Ende in sire viande hant,</l>
<l>34635 Hi wart droeve int herte sijn</l>
<l>Meer dan hi noit hadde gesijn,</l>
<l>Ende vloecte die wile gnoech</l>
<l>Dat hi geboren wert ende wapen droech,</l>
<l>Dat hijt so qualike dede dien dach,</l>
<l>34640 Dat hi in sire viande hande lach.</l>
<l>Hi was utermaten drove das:</l>
<l>Niet bedi dat hi in vresen was</l>
<l>Van sinen live in enegher maniren,</l>
<l>Maer dat hen souden temayeren</l>
<l>34645 Van sire vancnessen de sine</l>
<l>Ende gedogen rouwe ende pine.</l>
<l>Dus claeghde sijn ongeval Claudijn.</l>
<l>Alse hi onlange daer hadde gesijn</l>
<l>Sach hi bringen Kanarde,</l>
<l>34650 Die hem dien dach pijnde harde</l>
<l>Om te verlossene Claudine;</l>
<l>Ende hi dochte hem in scine</l>
<l>Van den live sijn in vresen:</l>
<l>Hi dochte hem soe mesmaect wesen.</l>
<l>34655 Tierst dat ontwapent was Kanart,</l>
<l>Ende hi Claudijns geware wart,</l>
<l>Hi was blide ende drove das;</l>
<l>Want hi om die vancnesse droeve was,</l>
<l>Ende hi was in dander side</l>
<l>34660 Om dat si te gadere waren blide.</l>
<l>Sere sorghden Kanart ende Claudijn</l>
<l>Dat die hare gescoffiert souden sijn:</l>
<l>Si waren alsoe toter nach toe.</l>
<l>Walewein ende Bohort quamen doe,</l>
<l>34665 Ende Hestor met hem, sonder waen;</l>
<l>Si haddent dien dach soe gedaen,</l>
<l>Dat menre wonder af mochte horen,</l>
<l>Ende waren blider dan te voren.</l>
<l>Daer was gesproken binnen dien</l>
<l>34670 Van dat menre dien dach hadde gesien:</l>
<l>Sulke liede hilden tale des,</l>
<l>Dat niet ne hadde Hestor van Mares</l>
<l>Dien dach geweest in sinen doene</l>
<l>Soe vrome als hi was gewone.</l>
<l>34675 Ende mijn her Walewein gaf antworde</l>
<l>Acgraveyne, dine hijt secgen horde:</l>
<l>"Acgraveyn, Acgraveyn, daer ic ben</l>
<l>Sone spreect genen lachter hem,</l>
<l>Want hi hadde soe starct begin</l>
<l>34680 Heden als hi quam in,</l>
<l>Het es te wonderne gnoech</l>
<l>Dat hi sint wapene droech;</l>
<l>Want hir ne quam heden int parc</l>
<l>Soe hart rudder noch soe starct,</l>
<l>34685 Haddi soe fellike gevallen,</l>
<l>Hine hadde temayert met allen</l>
<l>Meer dan Hestor dede van dien;</l>
<l>Ende ic hebbene sint gesien</l>
<l>In sulken .ij. pongijs soe suaer,</l>
<l>34690 Ic ne hadde niet willen wesen dar</l>
<l>Om alt goet van ertrike.</l>
<l>Ic verbiede u, gewaerlike,</l>
<l>Dat ghi in steden daer ic bem</l>
<l>En ghenen lachter ne spreect hem.</l>
<l>34695 Hi es van den besten rudders nu</l>
<l>Van al der warelt, secgic u,</l>
<l>Ende hi es harde jonc man toe."</l>
<l>Dus spraken si van hem doe.</l>
<l>Alse die coninc Claudas weder quam</l>
<l>34700 Binnen der stat, ende hi vernam</l>
<l>Dat Claudijn sijn sone gevaen was,</l>
<l>Hi wart uuttermaten droeve das.</l>
<l>Hi weende ende dreef mesbaer</l>
<l>Ende sleet ende trac sijn har;</l>
<l>34705 Hi riep lude na dien:</l>
<l>"Ay erme, wat saels gescien?"</l>
<l>Hine ware des niet af comen</l>
<l>Ne haddent niet de barone benomen,</l>
<l>Diene troesten ende seiden: "Here,</l>
<l>34710 Ne wantroest u niet soe sere,</l>
<l>Dit doen ne becomt niet coningen</l>
<l>Ende namelike van dingen</l>
<l>Daermen niet weder ne mach comen toe.</l>
<l>Wi sulene wel hebben; verstaet hoe:</l>
<l>34715 Die coninc Bandemagus licght hir gevaen:</l>
<l>Wi sulne om hem weder hebben saen."</l>
<l>Op den avont alsi saten</l>
<l>Over taflen ende aten</l>
<l>Spraken si van der vromechede</l>
<l>34720 Die dat heer van buten dede,</l>
<l>Ende droeghen over een das,</l>
<l>Dat derste joeste wel scone was.</l>
<l>Si seiden: sine waenden niet dat Claudijn</l>
<l>Soe vermogen hadde gesijn,</l>
<l>34725 Dat hi soude hebben mogen</l>
<l>Jegen den ridder gedoghen</l>
<l>Daer hi jegen vergaderde soe.</l>
<l>Esclamor antwerde daer toe:</l>
<l>"Ic sal u daer of berichten wel</l>
<l>34730 Waer bi dat alsoe gevel.</l>
<l>Claudijn es man van sire oude</l>
<l>Die starcste diemen vinden soude,</l>
<l>Ende hart, die selve gedoghen can;</l>
<l>Ende dander es een jonc man</l>
<l>34735 Ende moreu jegen Claudine.</l>
<l>Ende als quam ter groter pine</l>
<l>Ende men die cracht proefde met allen</l>
<l>Moeste die minst starc was vallen,</l>
<l>Alsoe alse gi saeght van dien;</l>
<l>34740 Mar die vromechheit woude sien</l>
<l>Hadde besien Bohorde van Gannes,</l>
<l>Die een scarp, vrome rudder es,</l>
<l>Die beste van der warelt jonc man."</l>
<l>"Hoedanege wapene droech hi dan?"</l>
<l>34745 Vraeghde Pantaleon van Rome.</l>
<l>"Here, hi draeght, alsic gome,</l>
<l>Enen witten scilt, sonder waen,</l>
<l>Daer .ij. veschen roede in gaen."</l>
<l>Dander seide: "Ghi segt waer,</l>
<l>34750 Hi toenet heden wel al oppenbaer;</l>
<l>Want hi ons allen scoffierde</l>
<l>Ende van den dage niet en cessierde."</l>
<l>Des ander dages dede Claudas</l>
<l>Den here van buten vraghen das,</l>
<l>34755 Wouden si hem delivereren doe</l>
<l><edition n="233"/>Sine .ij. rudders, hi soude alsoe</l>
<l>Hen weder geven bi dire dinc</l>
<l>Bandemaguse den coninc.</l>
<l>Daer af berieden si hen dan:</l>
<l>34760 Tien rade waren .xij. man,</l>
<l>Daer die .iij. af waren coninge,</l>
<l>Ende die .ix. waren sonderlinge</l>
<l>Simpel rudders; die waren, sonder waen,</l>
<l>Die ghene diet hadden verstaen</l>
<l>34765 Dat mijn her Ywein Lancelote ontboet:</l>
<l>Els nieman ne wist, clene noch groet,</l>
<l>Ende si hadden geloef sonderlinge</l>
<l>Niemanne te secgene die dinge,</l>
<l>Bi eede ende bi sekerheden,</l>
<l>34770 Eer Lanceloet quame tier steden.</l>
<l>Elc vraeghde andren doe</l>
<l>Wat best ware gedaen daer toe.</l>
<l>Doe seide die coninc Brangoras,</l>
<l>Die harde vroet van rade was:</l>
<l>34775 "Heren, ghi sulets doen uwen wille,</l>
<l>Maer bi mi, lude noch stille,</l>
<l>Ne suldire en ghenen laten gaen;</l>
<l>Want de ghene die ghi hout gevaen</l>
<l>Sijn die wi over best kinnen</l>
<l>34780 Van alden rudders daer binnen,</l>
<l>Ende die ons hebben gedaen meest dere.</l>
<l>Ghi sult sien vort mere</l>
<l>Hen gescoffiert alse niet ne sijn</l>
<l>Met hen Kanart ende Claudijn.</l>
<l>34785 Nadat wise mogen bringen te dien</l>
<l>Dat si uter plaechen moten vlien</l>
<l>Dicken ende eenperlike,</l>
<l>Soe wanic sekerlike</l>
<l>Dat wise sullen verwinnen al</l>
<l>34790 Eer Lanceloet hir comen sal."</l>
<l>Doe antwerde hem Walewein: "Hoe,</l>
<l>Suldi Bandemagus laten alsoe</l>
<l>Licgen gevaen? Sijt seker des,</l>
<l>Waerdi gevaen alse hi es,</l>
<l>34795 Hi soude vele bat doen dor u</l>
<l>Dan ghi vor hem radet nu."</l>
<l>Walewein spraker soe verre toe,</l>
<l>Dat si Claudase onboden doe:</l>
<l>Sinden si hem Bandemaguse den coninc</l>
<l>34800 Si souden hen sinden bi dier dinc</l>
<l>Die .ij. ridders die si hielden gevaen.</l>
<l>Tierst dat Claudas hadde verstaen</l>
<l>Hi ginc daer hi Bandemaguse vant,</l>
<l>Ende delivererden te hant,</l>
<l>34805 Ende cleddene wel met sindale,</l>
<l>Na dat coningen betaemt wale,</l>
<l>Ende sindene met groter ridderscape</l>
<l>Int here ende met geselscape,</l>
<l>Daer hi harde wel was ontfaen,</l>
<l>34810 Want sine alle minden , sonder waen.</l>
<l>Si waren wel ontfaen mede</l>
<l>Dine brachten daer ter stede,</l>
<l>Si sinden oec weder saen</l>
<l>Die .ij. ridders, die si hadden gevaen,</l>
<l>34815 Dat hem sider berau sere.</l>
<l>Die aventure en sprect nemere</l>
<l>Van desen stucken, ende sal u</l>
<l>Vanden cnape vertellen nu,</l>
<l>Dien Ywein sinde hir voren</l>
<l>34820 Te Lancelote, als ghi moeght horen,</l>
<l>Om hem te telne die niemare</l>
<l>Van den Romeine, hoe dat ware.</l>
<l>Daventure seght hier ter stede,</l>
<l>Als die cnape was gesceden</l>
<l>34825 Van Yweine hi reet dat hi quam</l>
<l>Bi Kameloet, daer hi vernam</l>
<l>Jagende den coninc Arture.</l>
<l>Die coninc kindene tier ure</l>
<l>Ende sach dat Lanceloets knape was.</l>
<l>34830 Hem quam wel in mode das,</l>
<l>Dat hi spiere ocht bode mochte wesen.</l>
<l>Die coninc vraeghde hem na desen</l>
<l>Wanen hi quam. Hi antwerde doe,</l>
<l>Alse dire was bedwongen toe:</l>
<l>34835 "Here, ic come vander stat van Gannes,</l>
<l>Die van onsen lieden beseten es,</l>
<l>Daer ic mijn here Ywein sprac,</l>
<l>Die onbiet Lancelote van Lac</l>
<l>Bi mi, dat hi daer come saen</l>
<l>34840 Hen daer in staden staen;</l>
<l>Want Claudas heeft vele vrome</l>
<l>Rudders uter stat van Rome,</l>
<l>Die den onsen soe sere deren,</l>
<l>Dat si hen met pinen verweren;</l>
<l>34845 Ende Claudas heef gevaen</l>
<l>Bandemaguse den coninc, sonder waen,</l>
<l>Ende ander liede, daer si</l>
<l>Sere tongemake sijn bi."</l>
<l>Die coninc seide daer nare:</l>
<l>34850 "Ic bem blide van deser niemare."</l>
<l>Hi sette den horen an sinen mont</l>
<l>Ende deden luden tier stont,</l>
<l>Soe dat sine liede quamen daer.</l>
<l>Hi riep op Lancelote daer naer:</l>
<l>34855 "Lanceloet, her Ywein onbiet u</l>
<l>Ende bidt dat ghi hem comt helpen nu,</l>
<l>Want si hebben uwer helpen noet.</l>
<l>Die coninc Claudas heef hulpe groet.</l>
<l>Die hem van Rome es comen."</l>
<l>34860 Alse Lanceloet dat hadde vernomen</l>
<l>Hi was tonpaise om die dinc,</l>
<l>Ende hi seide: "Here coninc,</l>
<l>Ic sal gerne varen der wart."</l>
<l>Die coninc seide ter vart:</l>
<l>34865 "Lieve vrient, ic sal varen met u,</l>
<l>Ende soe vele liede mede leiden nu,</l>
<l>Dat Claudas sijns sal mogen vresen."</l>
<l>"Here, des en sal niet wesen;</l>
<l>Het en es gheen recht, here, dat ghi</l>
<l>34870 U soe sere moyt om mi."</l>
<l>Dit wort mesquam den coninc mere</l>
<l>Dan iet dat hi sprac noit ere;</l>
<l>Want Lanceloet hadde, sonder waen,</l>
<l>Den coninc soe meneghen dienst gedaen</l>
<l>34875 Die coninc en wiste niet hoe</l>
<l>Hijs hem gedanken mochte doe.</l>
<l>Die coninc ontboet sonder sparen</l>
<l>Sine liede dat si met hem varen</l>
<l>Souden op coninc Claudas.</l>
<l>34880 Eer die .xiiij. dach leden was</l>
<l>Haddi gereet met hem te vaerne dan</l>
<l>Meer dan .xij.m. man.</l>
<l>Dus maecte de coninc sine vart,</l>
<l>Ende Lanceloet, te Gannes wart.</l>
<l>34885 Als die coninginne dat vernam</l>
<l>Si was drove ende gram,</l>
<l>Want si node van Lancelote sciet doe,</l>
<l>Mar dat har stont daer toe.</l>
<l>Alse die coninc ende Lanceloet scieden</l>
<l>34890 Van hare si weende op hen lieden.</l>
<l>Daerna voren si ter see wart</l>
<l>Ende hadden goede vart.</l>
<l>Mettien die coninc wachters liet</l>
<l>Met sinen scepen als hire af sciet,</l>
<l>34895 Dat mense niet verbernen en soude.</l>
<l>Die coninc wapende hem alse houde,</l>
<l>Ende alle de sine, als hi vernam</l>
<l>Dat hi in vremden lande quam.</l>
<l>Si quamen in Vrancrike, dat si</l>
<l>34900 Sonder here vonden; bedi</l>
<l>Die barone ne mochten niet doe</l>
<l>Over een gedraghen daertoe</l>
<l>Dat si eenen coninc coren,</l>
<l>Om discort dat si hadden te voren.</l>
<l>34905 Sider dat haer coninc was doet</l>
<l><edition n="234"/>Was daer comen met volke groet</l>
<l>Uut Almangen, dat sulen wi weten,</l>
<l>Een grave, die Frole was geheten,</l>
<l>Die begerde dat conincrike;</l>
<l>34910 Ende ne wilden sijt niet vriendelike</l>
<l>Hem outryeren ende bi minnen,</l>
<l>Hi woud met crachte op hem winnen.</l>
<l>Hi was van groter mogenthede</l>
<l>Van goede ende van vrienden mede;</l>
<l>34915 Hi was dat hoef merre toe</l>
<l>Dan enech ander man was doe.</l>
<l>Als Artur verstont die coninc</l>
<l>Hi sprac te hant te dire dinc,</l>
<l>Dat hi hadde ten conincrike dan</l>
<l>34920 Meerre recht dan een ander man,</l>
<l>Bedi dat Farramont, sijn vader,</l>
<l>Dat selve lant hielt al gader</l>
<l>Van Uterpandragone manlike,</l>
<l>Int sconincs Bans tijt van Bonoyke.</l>
<l>34925 Hi seide: "Ic quam hir bedi</l>
<l>Dat ic woude dwingen onder mi</l>
<l>Alle die ghene, die niewerinc varen ne sal</l>
<l>Eer ict te mi hebbe al."</l>
<l>Die coninc riep Lanceloet te hant</l>
<l>34930 Ende gaf hem in giften dat lant.</l>
<l>Hi seide: "Het es bat bestaet an u</l>
<l>Dan an ymanne die leef nu.</l>
<l>Ic sal u warant wesen</l>
<l>Jegen elken minsche van desen."</l>
<l>34935 Die coninc riep eenen, hiet Aran,</l>
<l>Die vroet was ende wel sprekende man,</l>
<l>Ende seide: "Aran, nu vart</l>
<l>In dat Lant van Gaule ter vart</l>
<l>Vor die barone ende die liede,</l>
<l>34940 Ende secgt dat ic hen onbiede</l>
<l>Dat ic omme dat lange discort</l>
<l>Dat ic van hem hebbe gehort</l>
<l>Hen geve tenen here</l>
<l>Eenen goeden man, diese vort mere</l>
<l>34945 Jegen elken man bescermen sal</l>
<l>Ende te rechte houden al.</l>
<l>Ende willen si mi dat weren,</l>
<l>Ic sal hen lieden altoes deren."</l>
<l>Aran voer doe in dat lant,</l>
<l>34950 Daer hi de barone te gadre vant</l>
<l>In eenen casteel, hiet Bestor, doe,</l>
<l>Ende seide den baronen al soe</l>
<l>Als hem die coninc Artur beval,</l>
<l>Daer Froles selve toe hoerde al,</l>
<l>34955 Dien si wel na gemeinlike</l>
<l>Geloef hadden dat conincrike.</l>
<l>Alsi hoerden die niemare</l>
<l>Si vraeghden wie die goede man ware.</l>
<l>"Men magen wel nomen, sekerlike;</l>
<l>34960 Hi es de beste van ertrike</l>
<l>Ende die gracieuste mede,</l>
<l>Ende best gemint telker stede,</l>
<l>Ende es van den meesten geslachte</l>
<l>Ende van der meester machte.</l>
<l>34965 Lanceloet van Lac es sine name."</l>
<l>Het was hem allen wel bequame;</l>
<l>Hadden sijt dorren openbaren</l>
<l>Si hadden ontfaen sonder sparen,</l>
<l>Maer dat si Frolen ontsagen,</l>
<l>34970 Dien si gewapent daer sagen</l>
<l>Metten sinen; ende hi spranc vort</l>
<l>Ende seide toten bode dese wort:</l>
<l>"Dijn here doet sotheit dat hi</l>
<l>Dit lant wille hebben, bedi</l>
<l>34975 Hets mi gegeven, Segt uwen here</l>
<l>Dat hi te sinen lande kere;</l>
<l>Hi heef lants genoech an sine,</l>
<l>Ende dat hi mi late dat mine;</l>
<l>Ende calengiert hijt, hine bestont</l>
<l>34980 Noit soe grote sotheit ter stont.</l>
<l>Ende houd hire hem [so] lange</l>
<l>Dat icker scilt om hals om hange,</l>
<l>Hine saels niet mogen onstaen,</l>
<l>Ic ne sal hem dat hoef af slaen."</l>
<l>34985 "Ay here," sprac die bode daer naer,</l>
<l>"Ware al dat ghi segt waer,</l>
<l>Soe ware ons die aventure te fel;</l>
<l>Mare t[eere d]inc verlatic mi wel,</l>
<l>Dat vele achter blijft van dien</l>
<l>34990 Dat dullarde te pensene plien.</l>
<l>Ic ontsecge u vrede, here,</l>
<l>Van Arturs halven vort mere;</l>
<l>Ende dordi sijns ontbiden,</l>
<l>Ghi sult eer middach moeten striden."</l>
<l>34995 Aran reet ten coninc te hant</l>
<l>Ende seide hem wat hi vant,</l>
<l>Ende hoe hen Frole antwerde.</l>
<l>Tierst dat die coninc dat horde</l>
<l>Hi gereide sine vart</l>
<l>35000 Sonder letten te Frolen wart.</l>
<l>Hi ordeneerde .x. scaren,</l>
<l>Daer goede leitsmanne in waren;</l>
<l>Ende mijn her Lanceloet was nochtan</l>
<l>Van alden scaren overleidsman.</l>
<l>35005 Alsi bi Bestoc quamen</l>
<l>Si sagen te hant ende vernamen</l>
<l>Dat Frole metten sinen tier ure</l>
<l>Quam jegen Arture.</l>
<l>Als hem die heren ondersagen,</l>
<l>35010 Weet, dat si hen een deel ontsagen</l>
<l>Int vergaderen, want daer tien tiden</l>
<l>Vele liede waren in beiden siden.</l>
<l>Si vergaderden gemeinlike</l>
<l>In beiden siden genindelike;</l>
<l>35015 Daer mochtemen horen groet gecrac</l>
<l>Van speren, diemenre ontwe stac;</l>
<l>Daer bleef menech rudder doet:</l>
<l>Daer lach menech in sulker noet,</l>
<l>Hine mochte niet weder opstaen.</l>
<l>35020 Lanceloet trac sijn suert saen,</l>
<l>Die gerne der wapene soude plegen;</l>
<l>Hi hadde lange stille gelegen.</l>
<l>Hi sloech doe rudders ende perde,</l>
<l>Ende hi warp rudders ter erde,</l>
<l>35025 Soe dat hi mee wonders wrochte</l>
<l>Dan stervelijc minsche werken mochte,</l>
<l>Ende dede soe vele tien tiden,</l>
<l>Dat nieman sijns dorste onbiden,</l>
<l>Ende dat sine viande toe</l>
<l>35030 Hare weldoen lieten staen doe,</l>
<l>Ende sagen dat wonder dat hi dede.</l>
<l>Hi gaf herte ende stouthede</l>
<l>Soe groet hen die met hem waren,</l>
<l>Dat hi dede Froles scaren</l>
<l>35035 Een boghescote trecken achterwert.</l>
<l>Hi dorreet de ringhe hert</l>
<l>Ende bescudde de sine te hant</l>
<l>Soe waer dat hise onder vant.</l>
<l>Alsoe stont toter nacht de strijt,</l>
<l>35040 Daer ane sine liede tier tijt</l>
<l>Frole herde grote scade nam,</l>
<l>Ende merre hadde genomen, maer dat quam</l>
<l>De nacht op hen lieden, dat si</l>
<l>Hare striden moesten laten daer bi,</l>
<l>35045 Dies Artur herde droeve was,</l>
<l>Die wel wert geware das,</l>
<l>Hadde de strijt langer geduert dare,</l>
<l>Dat Frole gescoffiert ware.</l>
<l>Frole sciet danen drove ende gram,</l>
<l>35050 Dat hi soe grote scade daer nam.</l>
<l>Hi sinde eenen bode tier ure</l>
<l>Toten coninc Arture,</l>
<l>Daer Lanceloet was jegenworden,</l>
<l>Ende sprac hem toe met desen worden:</l>
<l>35055 "Her coninc, hir heef gesint mi</l>
<l><edition n="235"/>Frole die grave, ende onbiet di</l>
<l>Dat die zaken qualike gaen</l>
<l>Tuscen uwer beide liede, sonder waen,</l>
<l>Die sonder verdiente bederven</l>
<l>35060 Bi uwen orloge ende sterven;</l>
<l>Ende op dat du di dors verrechten</l>
<l>Wilt hi jegen di vechten</l>
<l>Man jegen man allene,</l>
<l>Dat niemen daer mede en si gemeine;</l>
<l>35065 Moeghdine met suerden verwinnen,</l>
<l>Houde dit lant dan in minnen;</l>
<l>Ende moghe hi verwinnen di,</l>
<l>Du vals in sine genade daer bi.</l>
<l>Dus ne saelt mar die een</l>
<l>35070 Becopen ocht sterven van u tween."</l>
<l>Alse die coninc dat hadde gehort</l>
<l>Hi prijset Frolen, ende seide vort:</l>
<l>"Na dien dat hi bataelge begart</l>
<l>Hi salse hebben opgespart."</l>
<l>35075 Ende hi dede alse die coene,</l>
<l>Dat hi ontboet van desen doene.</l>
<l>Lanceloet bat den coninc alse houde</l>
<l>Dat hi hem den camp geven woude.</l>
<l>Die coninc seide: "Frole onboet mi</l>
<l>35080 Dat hi wille dat die camp si</l>
<l>Van hem ende van mi, segic u;</l>
<l>Hets recht dat hijt soe hebbe nu.</l>
<l>Haddire toe genoemt andren man,</l>
<l>Ic haddene u gegeven dan.</l>
<l>35085 In dander side, ic gaf u dat lant,</l>
<l>Hets recht dat ics u bem warant;</l>
<l>Vochti den camp ende soe wont tlant,</l>
<l>Men mochte secgen ende waer te hant,</l>
<l>Dat ghijt bi uwer vromechede</l>
<l>35090 Hadt gewonnen, ende ic mede</l>
<l>Van minen gelove faelgierde toe.</l>
<l>Hir bi bedarf dat ic den camp doe</l>
<l>Ocht van minen gelove faelgiere.</l>
<l>Ic bidde u bi deser manire,</l>
<l>35095 Dat u niet ne vernoy daer af,</l>
<l>Dat ic u den camp niet ne gaf."</l>
<l>Hi dede den cnape sonder sparen</l>
<l>Weder te sinen here varen,</l>
<l>Na dien dat hi camp hebben woude,</l>
<l>35100 Dat hine gereet hebben soude.</l>
<l>Doe was die camp geloeft daer</l>
<l>Den anderen dach te sine daer naer</l>
<l>In der camptvechters eylant, dat stont</l>
<l>Onder dien casteel tier stont,</l>
<l>35105 Ende sider waest gheheten</l>
<l>Rolants eylant, dat suldi weten.</l>
<l>Sander dages stont op vroe</l>
<l>Die coninc, ende hi ginc doe</l>
<l>Ende mijn her Lanceloet mede,</l>
<l>35110 Ende die barone, tier stede</l>
<l>Daer die camp wesen soude.</l>
<l>Hi wapende hem alse houde</l>
<l>Wel ende rikelike, ende te hant</l>
<l>Dedi hem voeren in dat eylant,</l>
<l>35115 Ende dede sijn pert bringen nare.</l>
<l>Alse Frole sijns wart geware</l>
<l>Hi seide den coninc groten prijs an</l>
<l>Om dat hi was soe cleine man.</l>
<l>Hi seide tot hem: "Artur, coninc,</l>
<l>35120 Eer du does eeneghe dinc,</l>
<l>Doe minen raet, ende laet den campt staen,</l>
<l>Ende kere weder in dijn lant saen,</l>
<l>Daer du groet lant heves ende wijt,</l>
<l>Ende laet mi dit lant nu ter tijt,</l>
<l>35125 Dat nu es gegeven mi;</l>
<l>Want het es scade doedic di,</l>
<l>Ende du moeghs wel sien dattu</l>
<l>Niet ne moeghs geduren jegen mi nu."</l>
<l>Die coninc antwerde hem saen:</l>
<l>35130 "Waendic dattu mi doet souds slaen,</l>
<l>Ic soude pays van desen saken</l>
<l>Ten erlijcsten dat ic mochte maken;</l>
<l>Ic verlate mi an eene dinc echt,</l>
<l>Dat ic recht hebbe ende du onrecht.</l>
<l>35135 Ic ne ontsie di niet daer bi."</l>
<l>Frole seide: "Ic ontsecge di</l>
<l>Vrede dan; sit op dijn part."</l>
<l>Doe saten si op metter vart.</l>
<l>Su liepen te gadere daer si geraken</l>
<l>35140 Elc anderen dat si speren braken,</l>
<l>Ende onderhoerten hen soe,</l>
<l>Dat si ter erden vielen doe,</l>
<l>Ende laghen lange soe in onmacht,</l>
<l>Sine wisten ocht dach was ochte nacht.</l>
<l>35145 Die coninc stont eirst op ende trac sijn suert</l>
<l>Ende liep Frolen op metter vart,</l>
<l>Die was begonnen op staen.</l>
<l>Si gingen hen sere onderslaen,</l>
<l>Soe dat die scilde moesten faelgen,</l>
<l>35150 Ende van den halsberghen die maelgen</l>
<l>Neder vielen int groene gras,</l>
<l>Datter die plaetsche mede bestroit was.</l>
<l>Si slogen vele slage daer,</l>
<l>Datter bloet volghde naer,</l>
<l>35155 Dat Frolen sere wonderde das,</l>
<l>Dat die coninc van soe groter were was;</l>
<l>Hine hadde niet gewaent vor dan</l>
<l>Dat hadden gehadt sulke .ij. man</l>
<l>In hen also grote stouthede</l>
<l>35160 Alse die coninc allene daer dede.</l>
<l>Ende si hilden hen beide alsoe,</l>
<l>Dat die een op den anderen doe</l>
<l>Niet winnen ne mochte lants een voet.</l>
<l>Die strijt geduerde ende stoet</l>
<l>35165 Van prijmtide tote middage,</l>
<l>Dat nieman die sach hare slage</l>
<l>Geweten en mochte welc hare</l>
<l>In scoenste van den stride ware;</l>
<l>Soe dat Frole moeden began,</l>
<l>35170 Ende die coninc ginc hem vaste an.</l>
<l>Frole hadde gebloet sere:</l>
<l>Dat dedene moeden te mere.</l>
<l>Soene die coninc meer moeden sach</l>
<l>Soe hi hem meer ane lach,</l>
<l>35175 Ende ginc soe sere op hem slaen,</l>
<l>Dat hi niet ne mochte gestaen.</l>
<l>Hi viel neder over die knien,</l>
<l>Ende die coninc verhaelde na dien</l>
<l>Ende slogene ter neder.</l>
<l>35180 Hi spranc op hem wech ende weder,</l>
<l>Ende woude hem den helm af trecken doe,</l>
<l>Maer hine mochts niet comen toe,</l>
<l>Soe dat Frole sijn adaem dan</l>
<l>Ende sine cracht een deel weder gewan,</l>
<l>35185 Ende stont op, dat hem te pinen wart,</l>
<l>Ende ginc ten coninc wart.</l>
<l>Hi waendene biden aerme nemen doe,</l>
<l>Ende pensde, haddine alsoe,</l>
<l>Hine soude niet mogen gestaen;</l>
<l>35190 Mar die coninc sprac achter saen:</l>
<l>Hi warp sinen scilt ter erde</l>
<l>Ende sloech Frolen metten suerde,</l>
<l>Dat .ij. vingere in den helm ginc.</l>
<l>Ne hadde niet den coninc</l>
<l>35195 Tsuert ontwonden in de hant,</l>
<l>Hi haddene gedoet te hant.</l>
<l>Die slach was groet ende suaer,</l>
<l>Dat Frole viel neder gestrict daer</l>
<l>Herde bleec: hi hadde gebloet soe.</l>
<l>35200 Die coninc trac hem den helm af doe</l>
<l>Ende seide hi soudene te doet slaen</l>
<l>Ne gave hi hem niet op saen.</l>
<l>Frole seide, die fiere was sere:</l>
<l>Rudderscap ne wart nemmermere</l>
<l>35205 Bi hem soe genedert, dat hi dinge</l>
<l><edition n="236"/>Daer bloetheit ane lage anevinge.</l>
<l>Die coninc seide: "Soe sla ic u doet."</l>
<l>Dander ne achtes cleine no groet;</l>
<l>Die coninc sloech hem thoef af</l>
<l>35210 Met enen slage, die hi hem gaf,</l>
<l>Ende stac sijn suert in den scoe.</l>
<l>Lanceloet quam ten coninc doe</l>
<l>Ende seide: "Here, ghi sijt sekerlike</l>
<l>Sculdech te hebbene dit conincrike;</l>
<l>35215 Ghi hebbet gewonnen hir ter stede</l>
<l>Met soe groter vromechede."</l>
<l>Die coninc ontwapende hem na dien,</l>
<l>Ende dede sine wonden besien.</l>
<l>Men seide hem dat in corten stonden</l>
<l>35220 Genesen souden sine wonden.</l>
<l>Doe gereiden si hare vart</l>
<l>Om te varne op Claudase wart.</l>
<l>Daer was een spiere jegenworden</l>
<l>Van Claudas halven, die horde</l>
<l>35225 Dat die coninc gereiden overal</l>
<l>Om te varne op Claudase beval.</l>
<l>Hi keerde te Claudase te hant</l>
<l>Ende seide hoe hijt daer gescepen vant,</l>
<l>Hoe die coninc sloech Frolen doet,</l>
<l>35230 Ende dat metten coninc quam Lanceloet,</l>
<l>Ende soude sijn, sonder sage,</l>
<l>Daer ter stat binnen derden daghe,</l>
<l>Alse die coninc Claudas dat horde</l>
<l>Hi wert drove om die worde,</l>
<l>35235 Ende sprac te hem selven daer nare</l>
<l>Dat grote sotheit ware</l>
<l>Es dat sake dat hi onbeide</l>
<l>Na .ij. man, die van der warelt beide</l>
<l>Daventure hadden tien tiden</l>
<l>35240 Hoechst verhaven in allen siden.</l>
<l>Hi riep Claudine, die man was doe,</l>
<l>Daer hi meest betroude toe,</l>
<l>Ende seide hem wat hi hadde verstaen</l>
<l>Ende hi bat Claudine saen</l>
<l>35245 Dat hi hem dat besten raet gave</l>
<l>Dien [hi] geweten mochte daer ave.</l>
<l>Die sone seide: "Ic ne weet hoe</l>
<l>Goeden raet vinden hir toe;</l>
<l>Ghi hebt soe sere, sonder waen,</l>
<l>35250 Jegen Lancelote mesdaen,</l>
<l>Dien ghi, dies men niet loghenen ne mach,</l>
<l>Den tijt dat hi in de wieghe lach</l>
<l>Ontervet van sinen lande algader,</l>
<l>Ende deedt van rouwen sterven den vader,</l>
<l>35255 Dat hi alsoe verloes sijn lant.</l>
<l>Hadde u Lanceloet nu te hant,</l>
<l>U ne soude altoes geen man</l>
<l>Jegen hem conen versoenen dan.</l>
<l>Ghi hebt oec jegen coninc Arture</l>
<l>35260 Mesdaen ter meneger ure;</l>
<l>Ghine woud noit van hem houden lant</l>
<l>Ende warp u in der Romeine hant,</l>
<l>Ende wort den Romeinen onderdaen,</l>
<l>Soe dat mi wel geef mijn waen,</l>
<l>35265 Dat u niet ne sulen vergeven</l>
<l>Den evelmoet den dach dien si leven."</l>
<l>Claudas seide: "Na dat soe staet,</l>
<l>Dattu ne weets ne ghenen raet,</l>
<l>Ic salre om pensen, ic wane."</l>
<l>35270 Ende hi sciet te hant van dane,</l>
<l>Ende riep eenen sinen vrient,</l>
<l>Die hem van kinde hadde gedient,</l>
<l>Ende seide tot hem: "Sech mi,</l>
<l>Maghic mi betrouwen te di?"</l>
<l>35275 Hi seide: "Jaghi, ic sal</l>
<l>Dat ghi mi ondect helen al."</l>
<l>"Ic secgdi wut du sals doen dan;</l>
<l>Ic wille spreken eenen goeden man,</l>
<l>Enen hermite verre hene,</l>
<l>35280 Daer du met mi moets varen allene.</l>
<l>Du suls goets genoech voren mede</l>
<l>Te hebbene te mire besichede.</l>
<l>Du moets doen gereiden metter spoet</l>
<l>.IIJ. starke somers ende goet,</l>
<l>35285 Mi den eenen, den anderen di,</l>
<l>Ende den derden daertoe, dat hi</l>
<l>Dat goet voeren moeghe, dat sal</l>
<l>Tonser bedorven [wesen] al;</l>
<l>Ende bereit ons .ij. perde daer toe."</l>
<l>35290 Die cnape deedt alsoe.</l>
<l>Si gereiden alsoe hare vart,</l>
<l>Dat nieman geware en wart,</l>
<l>Dan .ij. rudders alleenlike</l>
<l>Dat hijt seide heimelike;</l>
<l>35295 Soe dat dies nachts Claudas</l>
<l>Porde als men in ersten slape was,</l>
<l>Ende reet vor dach tier wilen</l>
<l>Van dier stat .xij. milen,</l>
<l>Soe dat daer quam gegaen te voet</l>
<l>35300 Een knape in Claudas gemoet.</l>
<l>Claudas sprac ten cnape saen,</l>
<l>Ende seide: "Du suls te Gannes gaen</l>
<l>Ende secgen den genen die du vints dare,</l>
<l>Dat ic ten keyser van Rome vare,</l>
<l>35305 Ende segh hen dat si pogen</l>
<l>Te doene dat beste dat si moghen;</l>
<l>Ic ne mach hem niet te staden staen,</l>
<l>Ende ic ne ware hen niet ontgaen</l>
<l>Hadic gewaent tenegher ure</l>
<l>35310 Peys vinden anden coninc Arture</l>
<l>Ende ane Lancelote mede."</l>
<l>Die knape quam te Gannes der stede,</l>
<l>Daer hi droeve vant die barone</l>
<l>Ende tonpayse van dien doene,</l>
<l>35315 Dat si niet ne wisten van Claudas</l>
<l>Waerwart hi gevaren was.</l>
<l>Die knape seide hem al bloet</l>
<l>Alsoe als hem Claudas onboet,</l>
<l>Dies si waren tongemake.</l>
<l>35320 Si droegen over een van ere sake,</l>
<l>Dat si tfier in souden steken daer</l>
<l>Ende vlien na Claudas daer naer;</l>
<l>Maer dat Claudijn niet daer toe</l>
<l>Sijn outroy nine woude doen doe.</l>
<l>35325 Hi seide: sulke ongetrouwechede</l>
<l>Ne soude niet gescien tier stede</l>
<l>Daer hi jegenworden ware;</l>
<l>Ende seide daer nare,</l>
<l>Dat hi de stat niet onstake doe,</l>
<l>35330 Al en haddire andre redene toe</l>
<l>Dan hi omme Lyonele ende Bohorde</l>
<l>Liete, dien si te rechte toe horde.</l>
<l>"Wat suldi dan doen? "seiden si.</l>
<l>"Ic hebbe gepenst," antwerde hi,</l>
<l>35335 "Dat ic Arturs sal onbiden,</l>
<l>Ende sie ic dat ic tien tiden</l>
<l>Jegen hem mach houden die port,</l>
<l>Ic houtse jegen hem rechte vort."</l>
<l>Si seiden: "Mach u dan Lanceloet vaen</l>
<l>35340 Hi destruerde u, sonder waen,</l>
<l>Datter gene genade an ne sal sijn."</l>
<l>"Des ne vruchtic niet," sprac Claudijn,</l>
<l>"Om dat Lanceloet een goet rudder es;</l>
<l>Ende goet rudder, des sijt gewes,</l>
<l>35345 Ne doet genen andren rudder quaet,</l>
<l>Het ne doe te grote mesdaet."</l>
<l>Claudijn bleef in die stat alsoe:</l>
<l>Daer voeren vele ute doe,</l>
<l>Die uut mochten , ende voerden mede</l>
<l>35350 Uter stat grote rijchede.</l>
<l>Alse dat here van Logres vernam</l>
<l>Dat Artur vore Gannes quam,</l>
<l>Die baroene gemeinlike</l>
<l>Voeren jegen hem blidelike.</l>
<l>35355 Alse Artur ende Lanceloet gebeet waren</l>
<l><edition n="237"/>Sagen si uter stat comen gevaren</l>
<l>Claudine, Esclamore ende Kanarde,</l>
<l>Ende andre rudders gnoech op parde,</l>
<l>Die scone waren ende rike,</l>
<l>35360 Wel gepareert ende chierlike.</l>
<l>Si quamen ten pauwelgoene toe:</l>
<l>Claudijn brachte die slotele doe</l>
<l>In sine hande vander port.</l>
<l>Alse Claudine sach Bohort</l>
<l>35365 Toendine den coninc Arture,</l>
<l>Ende [sprac] te hem tier ure:</l>
<l>"Siet daer den rudder van ertrike</l>
<l>Den besten, behouden allenlike</l>
<l>Mijns heren Lanceloets ere."</l>
<l>35370 Den coninc Wonderets sere,</l>
<l>Ende vraghets Waleweine doe,</l>
<l>Die hem seide dat was alsoe.</l>
<l>Claudijn ende die barone</l>
<l>Beetten vor die pauwelgoene.</l>
<l>35375 Claudijn knielde na dien</l>
<l>Vor den coninc over sine knien,</l>
<l>Ende sprac ten coninc dese wort:</l>
<l>"Here, neempt die slotele vander port.</l>
<l>Mijn vader, die coninc Claudas,</l>
<l>35380 Die here van deser stat was,</l>
<l>Es uut gevaren, des es leden</l>
<l>.iij. dage op den dach heden,</l>
<l>Ende wine weten waer hi es."</l>
<l>Die barone waren drove des.</l>
<l>35385 Die coninc ontfinc die slotele daer,</l>
<l>Ende ginc in die stat daer naer.</l>
<l>Dat lant was opgegeven doe</l>
<l>Den coninc Arture alsoe.</l>
<l>Recht op den derden dach daer naer</l>
<l>35390 Quam Lanceloets moeder daer</l>
<l>Ende vele nonnen met hare, Vor dien</l>
<l>Ne hadde si noit so grote bliscap sien</l>
<l>Als si sach daer op dien dach</l>
<l>Daer si hare lieve kint sach,</l>
<l>35395 Ende si hare neven sach ende horde,</l>
<l>Lyonele ende Bohorde.</l>
<l>Die coninc festeredse sere,</l>
<l>Ende dede hare grote ere.</l>
<l>Der quam die vrouwe van Lac daer nare,</l>
<l>35400 Ende vele vrouwen met hare,</l>
<l>Ende vele rudders mede,</l>
<l>Dien Lanceloet grote feeste dede.</l>
<l>Lanceloets moeder was .viij. daghe daer.</l>
<l>Si sciet van danen daer naer,</l>
<l>35405 Ende keerde te haerre abdien doe.</l>
<l>Over .viij. daghe stierf si daer toe.</l>
<l>Daer deedse hare sone ter erden</l>
<l>Met sulker eren ende werden,</l>
<l>Ende met tranen ende met rouwen,</l>
<l>35410 Alse betaemde sulker vrouwen.</l>
<l>Die coninc sprac te Lancelote doe:</l>
<l>"Lanceloet, het es comen daer toe,</l>
<l>Dat wi hebben gewonnen dit rike</l>
<l>Ende dat lant van Gaule des gelike;</l>
<l>35415 Ic biddu dat ghi wilt draghen</l>
<l>Crone binnen desen kerstdagen."</l>
<l>Lanceloet antwerde scire,</l>
<l>Hine daedt in ghere manire;</l>
<l>"Mar ic wille," seide hi,</l>
<l>35420 "Dat Hestor van Benoyc coninc si,</l>
<l>Ende Lyoneel van Gaule, ende Bohort</l>
<l>Van Gannes ende datter toe hort."</l>
<l>Hi dede Hestor ontfaen</l>
<l>Conincrike van Benoyc saen:</l>
<l>35425 Hi dede ontfaen Lyonele</l>
<l>Die crone van Gaule te sinen dele,</l>
<l>Ende hi bat Bohort des,</l>
<l>Dat hi coninc wilde sijn te Gannes.</l>
<l>"Wat wildi doen?" seide Bohort saen,</l>
<l>35430 "Al woudic die crone ontfaen,</l>
<l>Sone soudijt in ghenen kere</l>
<l>Te rechte gedoghen, here;</l>
<l>Alsoe houde alsic ben coninc</l>
<l>Ic sal moten laten bi dier dinc</l>
<l>35435 Rudderscap ende liggen stille,</l>
<l>Weder ic wille ocht en wille;</l>
<l>Het ne ware niet in scine</l>
<l>Uwe ere noch de mine.</l>
<l>Ic bidde u nu tier tijt,</l>
<l>35440 Die mijn here ende mijn neve sijt,</l>
<l>Dat ghi dit laet staen nu mere.</l>
<l>Ic souts hebben meerre ere</l>
<l>Waric een aerm rudder ende goet dan,</l>
<l>Dan ochtic ware .i. rike man</l>
<l>35445 Ende een quaet coninc; want quaet coninc</l>
<l>Es met rechte .i. onwerde dinc.</l>
<l>Ende tselve dat ic u secge van mi</l>
<l>Secgic van uwen broder, bedi</l>
<l>Ghi sulter hoefsonde doen an,</l>
<l>35450 Trecti den goeden werden man</l>
<l>Van sire groter vromecheden</l>
<l>Ende van den groten rudderscape mede</l>
<l>Om te makenen coninc, bedi</l>
<l>Hine sal niet faelgieren, leeft hi,</l>
<l>35455 Van coninc te sine, secgic u,</l>
<l>Maer laet hi dat ridderscap nu,</l>
<l>Dat ne sal hi nemmermere</l>
<l>Achterhalen in ghenen kere."</l>
<l>Soe vele spraker Bohort toe,</l>
<l>35460 Dat Lanceloet liet al bliven doe.</l>
<l>Lanceloet bleef te Gannes daer naer</l>
<l>Tote paeschen, ende hilt hof daer,</l>
<l>Dar soe vele liede quamen dan,</l>
<l>Dat wonder was te scouwene an.</l>
<l>35465 Die coninc voer wech op den .v. dach</l>
<l>Die na paeschdach gelach,</l>
<l>Ende voer te Kameloet wart.</l>
<l>Hem geviel soe sine vart,</l>
<l>Dat hire vore sinxenen quam</l>
<l>35470 .viij. dage. Als dat vernam</l>
<l>Die coninginne, so was metten blide,</l>
<l>Ende voer jegen hem tien tiden</l>
<l>Met vrouwen ende joncvrouwen rike,</l>
<l>Ende si ontfincse eerlike.</l>
<l>35475 Doe dede die coninc onbieden</l>
<l>Allen baronen ende hogen lieden</l>
<l>Dat van hem lant hielden ende leen,</l>
<l>Ende andre menech een,</l>
<l>Dat hi te sinxenen soude houden hof,</l>
<l>35480 Ende dat si vorsien waren daer of,</l>
<l>Dat sire quamen wel eerlike;</l>
<l>Hine helt noit hof soe rike.</l>
<l>Die niemare liep al te hant</l>
<l>Al Scollant dore ende Irlant</l>
<l>35485 Ende in menech ander lant mede.</l>
<l>Doe gereiden hem te menegher stede</l>
<l>Rudders, vrouwen ende joncfrouwen,</l>
<l>Die dat hof wouden bescouwen.</l>
<l>Die niemare liep soe verre vort,</l>
<l>35490 Si wert in Pelles hof gehort,</l>
<l>Ende des conincs dochter, daer an</l>
<l>Mijn her Lanceloet Galaate wan,</l>
<l>Bat haren vader om orlof</l>
<l>Te vaerne besiene dat rike hof.</l>
<l>35495 Die vader georlovets hare.</l>
<l>Si nam Brissannen daer nare,</l>
<l>Hare mestersen; ende daer toe</l>
<l>Ridders ende joncfrouwe doe,</l>
<l>Tote .lxxx. ende Galaarde</l>
<l>35500 Haren sone, dien si waerde</l>
<l>Dede voeren eenen sciltknecht</l>
<l>Op een pert; ende voer recht</l>
<l>Te Karmaloet ter stat toe,</l>
<l>Daer si en sinxavonde quam, ende beette doe</l>
<l>35505 In thof beneden, daer die coninc</l>
<l><edition n="238"/>Jegen hare quam ende wel ontfinc.</l>
<l>Ende Bohort hadde van hare</l>
<l>Grote bliscap; mare</l>
<l>Die bliscap die hi hadde nadien</l>
<l>35510 Dat hi Galaade hadde gesien,</l>
<l>Was bliscap sonder gelike</l>
<l>Die barone spraken gemeinlike</l>
<l>Vander joncfrouwen scoenhede,</l>
<l>Dat si noit te ghere stede</l>
<l>35515 Enege joncfrouwe hadden vordien</l>
<l>Also scoene als si was gesien.</l>
<l>Die coninginne dede hare</l>
<l>Alle die feeste die si mochte dare.</l>
<l>Om dat si hare soe scoene dachte</l>
<l>35520 Ende van soe edelen geslachte.</l>
<l>Si dede bercken met minnen</l>
<l>In hare selfs camere binnen</l>
<l>Datter die joncfrouwe in mochte</l>
<l>Sijn ende die si met hare brochte.</l>
<l>35525 Ende als Lanceloet wart geware</l>
<l>Der groter scoenheit van hare</l>
<l>Hi seide tot hem selven saen,</l>
<l>Hi hadde ongetrouheit gedaen</l>
<l>Haddi haer genomen har lijf,</l>
<l>35530 Die was soe overscone wijf.</l>
<l>Hi scoffierde hem swaerlike</l>
<l>Dat hi hadde soe wredelike</l>
<l>Jegen hare gevaren vor dien,</l>
<l>Dat hi niet ne dorste op hare sien;</l>
<l>35535 Ende si, diene alsoe sere</l>
<l>Minde alsi mochte nemmermere,</l>
<l>Sach op hem met gewilligen sinne,</l>
<l>Ende hadder grote gnoechte inne;</l>
<l>Ende si beclaeghde hare</l>
<l>35540 In hare herte herde suare</l>
<l>Dat hi niet soe gerne op hare ne sach</l>
<l>Alsi sijns met haren ogen plach.</l>
<l>Si seide hare meestersen saen</l>
<l>Dat si sotheit hadde gedaen</l>
<l>35545 Daer si hare werpt daer an</l>
<l>Dat si minde soe hoghen man</l>
<l>Alse Lanceloet was, bedien</l>
<l>Hine woude niet op hare sien.</l>
<l>Brisanne seide daer nare</l>
<l>35550 Dat si niet tongemake ne ware,</l>
<l>Si salne hebben eer si vart</l>
<l>Uter feesten soe te hare wart,</l>
<l>Dat si en ghene dinc begheren sal</l>
<l>Hine salse gerne doen al.</l>
<l>35555 Der was onder minste ende meeste</l>
<l>Op dien avont grote feeste,</l>
<l>Ende om die joncfrouwe te mere;</l>
<l>Si deden hare alle ere</l>
<l>Ende dienden, aerme ende rike;</l>
<l>35560 Ende die .iij. geneven namelike,</l>
<l>Lyoneel, Hestor ende Bohort,</l>
<l>Die .iij. dienden har rechte vort,</l>
<l>Ende al dore Lanceloets wille;</l>
<l>Want si wisten wel de stille</l>
<l>35565 Gevaernesse al met allen</l>
<l>Die tusschen hen .ij. was gevallen.</l>
<l>Si hadden grote gnoechte in sien</l>
<l>Galaade onder hen drien.</l>
<l>Sinxendach, savonts spade,</l>
<l>35570 Sprac die coninginne Lancelote in rade,</l>
<l>Ende seide: "Ten eirsten slape suldi</l>
<l>Alsic u onbiede comen te mi."</l>
<l>Hi wart harde blide das.</l>
<l>Brisanne, die vol baraets was,</l>
<l>35575 Hadde soe doe gedaen,</l>
<l>Dat si desen raet wiste, sonder waen.</l>
<l>Si quam te hare joncfrouwen</l>
<l>Ende seide: "Bi mire trouwen,</l>
<l>Ic hebbe die dinc daer toe bracht,</l>
<l>35580 Ghi sult Lancelote hebben te nacht."</l>
<l>Die joncvrouwe was blide das.</l>
<l>Savonts alsmen slapen was,</l>
<l>Brisanne ginc daer lach Lanceloet,</l>
<l>Ende seide datten sijn vrouwe onboet.</l>
<l>35585 Si hiet hem dat hi hem haesten soude,</l>
<l>Ende hi spranc op alsoe houde,</l>
<l>Ende si namene bi der hant,</l>
<l>Ende si leiddene daer si vant</l>
<l>Hare joncfrouwe. Hi ginc daer nare</l>
<l>35590 Opt bedde licgen bi hare.</l>
<l>Hi dreef met har sulke minne</l>
<l>Alse hi soude metter coninginnen,</l>
<l>Ocht hi met hare ware allene:</l>
<l>Dat en es logene en gene.</l>
<l>35595 Hi waende in goeder trouwen</l>
<l>Dat hadde geweest sijn vrouwe.</l>
<l>Alsi hadden onderlinge beide</l>
<l>Bedreven grote vriendelijchede</l>
<l>Ende grote gnoechte doe sliepen si</l>
<l>35600 Elc in sine side, si ende hi.</l>
<l>Si waren beide herde blide,</l>
<l>Mijn her Lanceloet in dene side,</l>
<l>Die waende dat hi bi sire vrouwen lach,</l>
<l>Dat hi begheert hadde meneghen dach;</l>
<l>35605 Ende si, die bi hare hadde dan</l>
<l>Dien si minde boven alle man.</l>
<l>Mijn vrouwe die coninginne lach doe</l>
<l>In hare camere ende beide emmertoe</l>
<l>Lanceloets comst; ende alsi vernam</l>
<l>35610 Dat Lanceloet te hare nine quam</l>
<l>Hare wonderde sere das,</l>
<l>Om dat Lanceloet gewone was</l>
<l>Haestelike te doene al</l>
<l>Dat si hem hiet ende beval.</l>
<l>35615 Doe riep si harre nichten saen,</l>
<l>Die soe lange te Gannes lach gevaen,</l>
<l>Diet al doe wiste al clare</l>
<l>Van Lancelote ende van hare;</l>
<l>Si hiet om har Lancelote gaen,</l>
<l>35620 Ende dat sine hare brachte saen.</l>
<l>Si ginc te Lanceloets bedde te hant,</l>
<l>Daer si niemene op ne vant,</l>
<l>Nochtan dat sine al dore sochte;</l>
<l>Ende alsine niet vinden ne mochte</l>
<l>35625 Si ginc secgen harre vrouwen vort.</l>
<l>Alst die coninginne hadde gehort</l>
<l>Sine wiste wat pensen daer toe</l>
<l>Dan dat hi ter cameren was doe.</l>
<l>Si ontbeidde en luttel, ende daer naer</l>
<l>35630 Sindesise anderwerven daer.</l>
<l>Sine vanter niet meer danser eer vant.</l>
<l>Si ginc te hare vrouwen te hant.</l>
<l>Die camere daer si in lach tier tijt</l>
<l>Die was herde groet ende wijt.</l>
<l>35635 Des conincs Pelles dochter lach doe,</l>
<l>Ende hare joncfrouwen daer toe,</l>
<l>In hare camere an dene side,</l>
<l>Ende die coninginne lach tien tide,</l>
<l>Ende dese joncfrouwe met hare,</l>
<l>35640 In dander side daer nare.</l>
<l>Omtrint minnacht lach Lanceloet ende riep</l>
<l>In sijn bedde, daer hi sliep,</l>
<l>Ende maecte in sine slape clagen,</l>
<l>Alse somtijt slapende liede plagen;</l>
<l>35645 Ende hi spract soe lude sine worde,</l>
<l>Datse de coninginne horde.</l>
<l>Alse hi maecte sijn geclach</l>
<l>Si wiste te hant dat hi lach</l>
<l>Bi conincs Pelles dochter, ende si was</l>
<l>35650 Herde erre ende drove das.</l>
<l>Si dede eene dinc, die hare</l>
<l>Harde sere berau daer nare;</l>
<l>Si maecte geruchte soe groet,</l>
<l>Dat onwake wert Lanceloet</l>
<l>35655 Ende der coninginnen roepen verstont.</l>
<l><edition n="239"/>Hi gevoelde bi hem tier stont</l>
<l>Die joncfrouwe. Doe wart hi geware</l>
<l>Dat hi was bedroeghen bi hare.</l>
<l>Hi dede sijn hemde ane mettien</l>
<l>35660 Ende woude vanden bedde vlien;</l>
<l>Mar die coninginne quam te hant</l>
<l>Ende namene bi der hant,</l>
<l>Ende als sine wel kinde si</l>
<l>Woude uten sinne varen bedi.</l>
<l>35665 Soe sprac hem wredelike an:</l>
<l>"Ay verradere, ongetrouwe man,</l>
<l>Vliet van mi, nadat ghi</l>
<l>In mine camere ende vor mi</l>
<l>U rybaudie hebt gedaen nu,</l>
<l>35670 Ende trect daer meer en sie u."</l>
<l>Alse Lanceloet dat bevelen horde</l>
<l>Hine antwerde niet van eenen worde,</l>
<l>Mar hi ginc alsoe naect of,</l>
<l>Ende quam beneden int hof.</l>
<l>35675 Hi ginc dor eenen bogart,</l>
<l>Ende trac uter stat metter vart</l>
<l>Dore .i. posterne, die hiere vernam.</l>
<l>Ende alsi buter stat quam,</l>
<l>Ende hem gedachte sire vrouwen,</l>
<l>35680 Daerhi hem meer toe ne mochte betrouwen,</l>
<l>Daer hi decke hadde gehat mede</l>
<l>Joye ende grote gnoeclijchede,</l>
<l>Dat hi al nu moeste laten,</l>
<l>Hi mesbarde uter maten:</l>
<l>35685 Hi sleet sijn scone har bedichte</l>
<l>Ende scoerde sijn scoene ansichte,</l>
<l>Datter bloet afliep tallen siden;</l>
<l>Hi vloecte sere tien tiden</l>
<l>Daventure die hem was soe fel,</l>
<l>35690 Ende met hem hadde geweest soe wel,</l>
<l>Dat hi nu moet sijn leven leidden</l>
<l>Met tranen ende met droefheiden.</l>
<l>Hi hadde den rouwe soe groet,</l>
<l>Dat hi wel woude wesen doet,</l>
<l>35695 Hine rochte niet hoe:</l>
<l>Dit herde hi toten daghe toe.</l>
<l>Alst dach was, ende hi wech moeste gaen</l>
<l>Hine wiste van droefheden wat anegaen,</l>
<l>Ende hi seide met droefheiden groet:</l>
<l>35700 "Ay Kameloet, Kameloet,</l>
<l>Goede stat talre nutscape,</l>
<l>Ende wel bewart van rudderscape,</l>
<l>Ende sere geluckech mede</l>
<l>Boven al van vrouwen scoenhede,</l>
<l>35705 In di begonstic mijn leven,</l>
<l>Ende in di moetic begeven</l>
<l>Ende beginnen mine doet,</l>
<l>Bedi ic bem in sulker noet</l>
<l>Van rouwen, daer ic moet sterven bi."</l>
<l>35710 Hi trac in dat forest, ende hi</l>
<l>Riep om die doet dat si quame</l>
<l>Ende si hem sijn leven name.</l>
<l>Hi liep aldus met deser clage</l>
<l>Mids in dat forest .iij. daghe,</l>
<l>35715 Daer hijt alre wiltst mochte weten,</l>
<l>Sonder drinken ende sonder eten;</l>
<l>Ende hi bleef altoes mede</l>
<l>In sine grote droefhede</l>
<l>Wel .vi. dage emmertoe.</l>
<l>35720 Hi wart al uten sinne doe</l>
<l>Met dat hi alsoe allene ran</l>
<l>Sonder troest van eneghen man.</l>
<l>Hi liep in sulker gebare</l>
<l>.I. maent ende meer harent ende tare.</l>
<l>35725 Soe wien hi in sijn gemoet vant</l>
<l>Dien dedi oploep te hant,</l>
<l>Waest man, waest vrouwe, waest joncfrouwe,</l>
<l>Ende dede in dien rouwe</l>
<l>Vele lieden daer na das,</l>
<l>35730 Vele pinen, dat wonder was,</l>
<l>Na sine pijnlijchede groet,</l>
<l>Dat men niet ne sloech doet.</l>
<l>Nu suighet [van hem] daventure</l>
<l>Ende sal spreken van Arture</l>
<l>35735 Ende van dien, die Lanceloet</l>
<l>Liet inde stat te Kameloet.</l>
<l>Daventure seget, als Lanceloet sciet</l>
<l>Vander coninginnen, ende hise liet</l>
<l>Ende des conincs Pelles dochter met hare,</l>
<l>35740 Dies conincs dochter seide daer nare:</l>
<l>"Vrouwe, ghi hebt, sonder waen,</l>
<l>Quade besichede gedaen,</l>
<l>Dat ghi wech jaghet daer fellike</l>
<l>Den besten rudder van ertrike,</l>
<l>35745 Daer hi verloren bliven sal,</l>
<l>God en geve hem goet geval.</l>
<l>Ghi sulets noch hebben rouwe."</l>
<l>Die coninginne seide: "Ay joncfrouwe,</l>
<l>Dit he[b]di ons bejaghet al;</l>
<l>35750 Ic hope dat ics u noch danken sal."</l>
<l>Si scieden beide daer nare.</l>
<l>Die joncvrouwe gereide hare</l>
<l>Ende nam an den coninc orlof,</l>
<l>Ende ruemde metten haren thof.</l>
<l>35755 Daerna seide si van worde te worde</l>
<l>Die gevaernesse Bohorde.</l>
<l>Bohort quam ter coninginnen</l>
<l>Ende seide hare met droeven sinne:</l>
<l>"Vrouwe, ghi hebt mesdaen sere,</l>
<l>35760 Die hebt ontjaghet minen here."</l>
<l>Die coninginne antwerde gereet:</l>
<l>"Ay Bohort, dat es mi leet.</l>
<l>Ocht gine noit minnet, vart nu</l>
<l>Lancelote soeken, des biddic u;</l>
<l>35765 Ic ne werde nemmermere</l>
<l>Te payse eer ic sie minen here."</l>
<l>Lyoneel, Hestor ende Bohort</l>
<l>Voren gewapent uter port.</l>
<l>Alsi daer buten comen waren</l>
<l>35770 Seide hem Bohort sonder sparen</l>
<l>Hoe die dinc gevallen was.</l>
<l>Lyoneel was droeve das,</l>
<l>Ende seide met droven sinne:</l>
<l>"Achaermen, dats quade minne.</l>
<l>35775 Ter quader tijt wart hi noit soe wel</l>
<l>Metter coninginnen; want dits quaet spel,</l>
<l>Hi salre bi onteert wesen</l>
<l>God ne versiene in desen."</l>
<l>Hestor seide: "Ons en es niet soe goet</l>
<l>35780 Als dat wine soeken metter spoet</l>
<l>Eer hi ons te varre ontfare."</l>
<l>Si sochtene doe haren ende tare</l>
<l>Int forest, daer sine niet ne vonden.</l>
<l>Bohort seide tien stonden:</l>
<l>35785 "Dese queste mach lange geduren;</l>
<l>Laet ons sceden nu ter uren,</l>
<l>Ende laet ons alle drien te desen</l>
<l>In Sente Jans daghe weder wesen</l>
<l>Ten castele Marrein, die hir staet,</l>
<l>35790 Ende ondecken onsen raet,</l>
<l>Ende secgen wat wi hebben vonden."</l>
<l>Si scieden alsoe tien stonden</l>
<l>Ende vraeghden om niemare</l>
<l>Van Lancelote haren ende tare</l>
<l>35795 In woestinen ende in foreesten,</l>
<l>Dat si niet daer af verheesten.</l>
<l>Alsi weder vergadert waren</l>
<l>Begonsten si te gader varen</l>
<l>Ende quamen tere crucen, daer si vonden</l>
<l>35800 Eenen ridder rustende tien stonden.</l>
<l>Bohort seide: "Here, waer wildi?"</l>
<l>"TArturs hove," seide hi.</l>
<l>"Ay lieve vrient, soe doet mi an</l>
<l>Den coninc eene boetscap dan;</l>
<l>35805 Segt dat hem onbiet Bohort van Gannes</l>
<l><edition n="240"/>Dat Lanceloet verloren es,</l>
<l>Ende datten soeken weder ende vort</l>
<l>Hestor, Lyoneel ende Bohort."</l>
<l>Die rudder sciet van hem te hant,</l>
<l>35810 Ende reet daer hi den coninc vant,</l>
<l>Ende seide dat hem Bohort onboet.</l>
<l>Si warens droeve, cleine ende groet.</l>
<l>Mijn her Walewein seide doe,</l>
<l>Daer vele rudders hoerden toe,</l>
<l>35815 Hi soude Bohorde volgen naer.</l>
<l>Dat selve seide mijn her Ywein daer</l>
<l>Ende Acgloval ende Sagrimoer mede,</l>
<l>Ende ander, datter tier stede</l>
<l>.XXXIJ. rudders waren,</l>
<l>35820 Die alle mede wouden varen.</l>
<l>Si porden ende reden soe vele,</l>
<l>Dat si vonden Lyonele</l>
<l>Ende Hestore ende Bohorde;</l>
<l>Maer her ne gheen ne horde</l>
<l>35825 Van Lancelote groet no clene,</l>
<l>Dies si droeve waren gemeine.</l>
<l>Si sochtene een jaer al dure,</l>
<l>Nochtan en spreect niet daventure</l>
<l>Van aventuren die gescieden</l>
<l>35830 Eneghen daer binnen van hen lieden,</l>
<l>Sonder allene van Acglovale,</l>
<l>Dine sochte .ij. jaer al te male</l>
<l>Dat hine niet vant. Ende na dien</l>
<l>Voer hi sire moeder sien,</l>
<l>35835 Die hi vant wel woestelike.</l>
<l>Si ontfingene blidelike,</l>
<l>Alse die ghemert hadde .v. jaer.</l>
<l>Hi sach een herde scone kint daer</l>
<l>Van .xv. jaren Hi vraeghde hare</l>
<l>35840 Wies dat scone knapelijn ware.</l>
<l>"Hets u broder," seit si,</l>
<l>Dies doe herde blide was hi.</l>
<l>Hi bat sire moeder alse houde,</l>
<l>Dat sine met hem sinden soude,</l>
<l>35845 Daer menne ridder soude maken.</l>
<l>"Suijch, lieve kint, van desen saken.</l>
<l>Wat mach di mijn leven vernoien?</l>
<l>Ic ne hebbe nemmeer troest noch joien</l>
<l>Van al minen kinderen dan dit kint,</l>
<l>35850 Ende datic hebbe soe sere gemint;</l>
<l>Ic biddi om onsen here</l>
<l>Dattuus mi en spreect niet mere."</l>
<l>Hi seide hi soude suighen das.</l>
<l>Savonts als daer gheten was</l>
<l>35855 Ginc Acgloval spelen udewart</l>
<l>Ende Perchevael in eenen boeghart.</l>
<l>Acgloval vraeghde hem saen</l>
<l>Ocht hi met hem soude willen gaen</l>
<l>Te hove ende worden rudder daer?</l>
<l>35860 Perchevale antwerde hem daer naer,</l>
<l>Dat hire hadde groten wille toe.</l>
<l>"Hoe doewi best?" sprac Acgloval doe.</l>
<l>"Ic sal mire moeder bidden dat hare</l>
<l>Lief si dat ic met u vare</l>
<l>35865 Ende ic u geleide te hove wart</l>
<l>Tierst dat ghi van hir vart,</l>
<l>Ende dat ic scire keren sal."</l>
<l>"Du seeghs wel," sprac Acgloval.</l>
<l>Si suegen daer af daer nare.</l>
<l>35870 Dus was Acgloval .iij. dage dare.</l>
<l>Daer na dede Acgloval verstaen</l>
<l>Sire moeder dat hi woude saen</l>
<l>Tes conincs Arturs hove varen,</l>
<l>Daer hi nine quam binnen .ij. jaren.</l>
<l>35875 Hi ware haer liever bleven,</l>
<l>Maer si moestes hem orlof geven.</l>
<l>Als hi gewapent was ende nam</l>
<l>Orlof an sire moeder, Perchevale quam</l>
<l>Ende seide dat hi gerne soude</l>
<l>35880 Geleiden, op dat si woude,</l>
<l>Toten bosche. Si gaef hem orlof.</l>
<l>Si riep enen sciltknecht int hof,</l>
<l>Ende hietene met hem gaen</l>
<l>Ende hem bringen weder saen.</l>
<l>35885 Si volghden Acglovale gereet,</l>
<l>Die al gemackelike reet.</l>
<l>Si reden te gadre onder hen drien</l>
<l>Toter tierchetijt, ende mettien</l>
<l>Sprac die sciltknecht Perchevalen toe</l>
<l>35890 Dat hi al te verre rede doe.</l>
<l>Perchevale seide: "Lieve vrient, waent du</l>
<l>Dat ic sal weder keren nu?</l>
<l>Kere weder te mire moeder;</l>
<l>Ic sal varen met minen broeder,</l>
<l>35895 Soe dat ic te hare niet ne kere</l>
<l>Ic sal rudder wesen ere.</l>
<l>Die knape was sere droeve des</l>
<l>Ende seide: "Nadien dat alsoe es,</l>
<l>Biddic u dat gi mi laet nu</l>
<l>35900 Met u varen ende dienen u."</l>
<l>"Ic wilt wel" sprac Perchevale saen,</l>
<l>"Maer du moets eer te mire moeder gaen</l>
<l>Haer secgen dat ic te hove vare</l>
<l>Om ridder te wordene dare."</l>
<l>35905 Die cnape keerde en seide al</l>
<l>Sire vrouwen dat hi hem beval.</l>
<l>Si weende sere, ende alse saen</l>
<l>Dede si comen haren capellaen:</l>
<l>Si biechte harde wel hare</l>
<l>35910 Ende ontfinc onsen here daer nare.</l>
<l>Si sciet van desen ertrike</l>
<l>Op den selven avont helichlike.</l>
<l>Ende alse begraven was die vrouwe</l>
<l>Sciet hi danen met groten rouwe,</l>
<l>35915 Ende quam tenes rudders sale,</l>
<l>Die soe sere haette Acglovale,</l>
<l>Dat hine doet sloech dor das</l>
<l>Dat hi met Acglovale was.</l>
<l>Acgloval daeghde al ongesont</l>
<l>35920 In eene abdie tier stont;</l>
<l>Ende alsi van danen reet</l>
<l>Quaemt hem alsoe dat hi leet</l>
<l>Vor dies rudders huys, die sloech doet</l>
<l>Sinen knape, die lach al bloet</l>
<l>35925 In eene gracht geworpen daer.</l>
<l>Ende hem was geseeght al claer,</l>
<l>Dat hem die ridder als hi daer quam</l>
<l>Dore Acglovaels wille sijn lijf nam.</l>
<l>Hi bant sinen helm ende beval tier stede</l>
<l>35930 Perchevalen dat hi sijns onbede.</l>
<l>Hi ginc ins rudders huys te hant,</l>
<l>Dien hi ongewapent vant,</l>
<l>Ende hi vraeghde hem waer bi</l>
<l>Hi sinen knape doet sloech? Ende hi</l>
<l>35935 Antwerde hem ende seide doe,</l>
<l>Hi soude hem selven doen alsoe.</l>
<l>Acgloval beette vanden perde</l>
<l>Ende liep hem op metten suerde,</l>
<l>Ende hi weder Acglovale.</l>
<l>35940 Acgloval geraectene soe wale,</l>
<l>Dat hine cloef toten tanden,</l>
<l>Ende warpene in die gracht te handen.</l>
<l>Daer hi sinen knape hadde vonden;</l>
<l>Ende Perchevale hadden tien stonden</l>
<l>35945 Geleit op den hals van sinen perde,</l>
<l>Ende si voeren harre verde</l>
<l>Tote ere abdyen, daer si</l>
<l>Den cnape ter eerden deden daer bi.</l>
<l>Si reden dat si te Carduel quamen.</l>
<l>35950 Daer si den coninc Arture vernamen</l>
<l>Dat hi hof hilt, sonder saghe,</l>
<l>Op alre heilighen daghe.</l>
<l>Ende die queste hadden bestaen</l>
<l>Waren alle comen, sonder waen,</l>
<l>35955 Sonder allene de .iij. neven,</l>
<l><edition n="241"/>Die waren noch achter bleven.</l>
<l>Op den andren dach daer naer</l>
<l>Maecte die coninc riddre daer</l>
<l>Perchevalen. Alsemen was geseten</l>
<l>35960 Ten taflen ende men soude eten,</l>
<l>Daer saten die van der tafelronden</l>
<l>An dene side tier stonden</l>
<l>In hare sittene, ende dandre saten</l>
<l>In dandre side ende aten;</l>
<l>35965 Ende Perschevale sat</l>
<l>Ter neder taflen ende at,</l>
<l>Daer die rudders alle saten toe</l>
<l>Die van den minsten namen waren doe.</l>
<l>Alse hi alsoe sat hi sceen</l>
<l>35970 Sere peysende al in een.</l>
<l>Doe quamene daer bescouwen</l>
<l>Ene van der coninginne, joncfrouwen,</l>
<l>Die dbest wercwijf was van siden</l>
<l>Diemen ywerinc vant tien tiden.</l>
<l>35975 Eene manire hadde die ghoene,</l>
<l>Dat si te sprekene nine was gewone.</l>
<l>Daer bi wasse, dat suldi weten,</l>
<l>Die joncfrouwe die noit ne loech geheten.</l>
<l>Alle diese kinden doe</l>
<l>35980 Kindense bi dien name emmertoe.</l>
<l>Ende alsi lange hadde besien</l>
<l>Perchevalen si weende na dien.</l>
<l>Daer geviel tier ure</l>
<l>Eene wonderlike aventure,</l>
<l>35985 Die doe was bi rechten scouden</l>
<l>Over eene miracle gehouden;</l>
<l>Want si sprac te Perchevalen thant:</l>
<l>"Perchevale, Jhesus Kerst seriant,</l>
<l>Com int hoge sitten nu ter stonde</l>
<l>35990 Sitten vander tafelronde,</l>
<l>Dat bi den vreseliken sittene es."</l>
<l>Perchevale sconffierde hem des;</l>
<l>Ende si namene bi der hant</l>
<l>Ende settene int sitten te hant,</l>
<l>35995 Datter bi stont ter rechter siden.</l>
<l>Ende si seide hem tien tiden:</l>
<l>"In dit sitten sal sitten, secgic di,</l>
<l>Die goede ridder ende du daer bi</l>
<l>Ter rechter siden, die vander blome</l>
<l>36000 Hem suls volghen van maechdome.</l>
<l>Ter slinker side sal sitten Bohort.</l>
<l>Van dat ghi hir hebt gehort</l>
<l>Sulen die rudders wel hir nare</l>
<l>Van hir binnen weten dat ware."</l>
<l>36005 Alsoe als si hem beval sat hi daer,</l>
<l>Ende si seide tot hem daer naer:</l>
<l>"Ghedinct mijns, Perchevael,</l>
<l>Als ghi sult sitten vort heilich grael,</l>
<l>Ende bidt daer over mi, bedi</l>
<l>36010 Ic sal onlange leven, secgic di."</l>
<l>Die joncfrouwe van dire tijt vort</l>
<l>En sprac nemmermeer gheen wort;</l>
<l>Sonder allene op den viften dach</l>
<l>Alsi onsen here bringen sach</l>
<l>36015 Seide si: "God, here, genade." saen;</l>
<l>Ende alsine hadde ontfaen</l>
<l>Starf si. Ende dit was besonder</l>
<l>Ghehouden over groet wonder.</l>
<l>Die lichgame was ter erden</l>
<l>36020 Gedaen met groter werden</l>
<l>In die kerke te Carduel; ende tier ure</l>
<l>Was gescreven die aventure</l>
<l>Om dat mens gedinken soude daer naer.</l>
<l>Si hielden Perchevalen met hem daer,</l>
<l>36025 Ende deden hen grote ere bi desen,</l>
<l>Si seiden hi soude wesen</l>
<l>Gheselle der tafelronden, ende hi</l>
<l>Soude vort getoghen sijn daerbi</l>
<l>Dat hi daventuren inden soude.</l>
<l>36030 Si hieldene int hof alsoe houde,</l>
<l>Woudi och en woude, sonder waen;</l>
<l>Want hi ware gerne gegaen</l>
<l>Soeken Lancelote van Lac,</l>
<l>Tierst dat hi hoerde datmenre af sprac;</l>
<l>36035 Maer Acglavael ende die gesellen</l>
<l>Hieldene, dat hordic tellen,</l>
<l>In maniren dat hi van dane</l>
<l>Niet te vaerne was in wane,</l>
<l>Sonder allene om die worde</l>
<l>36040 Dat hi te hem wart spreken horde.</l>
<l>Nu hort wat die worde waren,</l>
<l>Ic salse u openbaren.</l>
<l>Op enen dach was die coninc,</l>
<l>Recht als die winter in ginc,</l>
<l>36045 Daer hi in den casteel sat</l>
<l>Te Karadigan ende at:</l>
<l>Ridders dienden vor hen openbaer</l>
<l>Van .iiij. maniren van ouden daer.</l>
<l>Daer waren rudders van .xviij. jaren,</l>
<l>36050 Ende die ander rudders waren</l>
<l>.xl. jaer out. ende dandere toe</l>
<l>Waren .lxxx. jaer out doe.</l>
<l>Daer was Perchevale tier ure,</l>
<l>Eene harde jonge creature,</l>
<l>36055 Ende die wel simpel sceen te dien.</l>
<l>Keye, diene lange hadde besien</l>
<l>Vraeghde Mordrette daer naer</l>
<l>Wat hem doechte vanden rudder daer?</l>
<l>Hi seide dat hi hem simpel dochte,</l>
<l>36060 Ende die mee pais dan strijt sochte.</l>
<l>Keye sprac: "Ic volghe u van dien:</l>
<l>Men maeght wel an sinen scilt sien,</l>
<l>Want noit slach daer op geslagen en wort."</l>
<l>Een sot hadde al dit gehort,</l>
<l>36065 Ende vertelde dese tale,</l>
<l>Ende speelde met Perchevale,</l>
<l>Die des hadde grote scande,</l>
<l>Ende peinsde al te hande</l>
<l>Dat hi in de queste soude varen</l>
<l>36070 Van Lancelote, ende niet sparen</l>
<l>Eer hi wiste niemare</l>
<l>Ocht hi doet ocht levende ware;</l>
<l>Want het hem ere wesen dochte</l>
<l>Storve hi binnen dien dat hi sochte</l>
<l>36075 Soe goeden man als Lanceloet was.</l>
<l>Hi hadde groten wille das.</l>
<l>Savonts, als Acgloval sliep</l>
<l>Ende die int hof waren, hi riep</l>
<l>Sinen sciltknecht, dat hi brochte ten vart</l>
<l>36080 Sine wapine ende sijn part.</l>
<l>Die knape antwerde: "Ay here,</l>
<l>Blivic achter u nu mere,</l>
<l>U broder soude mi doet slaen.</l>
<l>Eist u wille, laet mi met u gaen."</l>
<l>36085 Hi gaefs den cnape orlof,</l>
<l>Die harde blide was daer of.</l>
<l>Si voeren en wech sonder sparen.</l>
<l>Alsi .x. milen hadden gevaren</l>
<l>Quamen si tere ouder scure</l>
<l>36090 Ende woeste ende gevallen die mure.</l>
<l>Perchevael seide tot sinen cnape:</l>
<l>"Het es goet dat ic hir slape."</l>
<l>Die cnape seide: "Nu rust u,</l>
<l>Ic sal die perde wachten nu."</l>
<l>36095 Perchevael seide ten cnape doe:</l>
<l>"Du heefs alsoe wel rustens noet alsic doe,"</l>
<l>Soe dat hine binden dede</l>
<l>Die perde ende slapen mede</l>
<l>Als Perchevael was seker das,</l>
<l>36100 Dat sijn cnape in slape was,</l>
<l>Hi peinsde in sijn gedochte</l>
<l>Dat hine niet bat laten ne mochte,</l>
<l>Nadien dat hi tien tiden</l>
<l>Sonder geselle woude riden,</l>
<l>36105 Ende dat hi doen soude vort mere,</l>
<l><edition n="242"/>Waert sijn lof ende sine ere,</l>
<l>Hi woud soe bedect doen vort an,</l>
<l>Dat nieman ne soude weten dan.</l>
<l>Hi was in wille dat hi doen woude</l>
<l>36110 Daer hi lof ende name of hebben soude.</l>
<l>Doe sat hi stillekine op sijn part</l>
<l>Ende reet ten foreeste wart.</l>
<l>Hi liet den knape slapende daer</l>
<l>Ende quam op den anderen dach daer naer</l>
<l>36115 Tenen castele, daer onder liep</l>
<l>Een suaert water ende diep,</l>
<l>Die hiet Galanton; ende hi reet doe</l>
<l>Daer sijn wech gelach alsoe,</l>
<l>Soe dat hi alse hi ter brucgen quam</l>
<l>36120 Enen gewapenden rudder vernam</l>
<l>Sonder scilt ende spere,</l>
<l>Ende hi was gebonden sere</l>
<l>Met ere yserine ketenen daer</l>
<l>Omtrint den lichgame, starct ende swaer.</l>
<l>36125 Die ketene was, alst wel sceen,</l>
<l>Herde seker gevest an eenen steen.</l>
<l>Alse die rudder sach Perchevale</l>
<l>Hi seide tot hem dese tale:</l>
<l>"Ay rudder, och du best van Arturs hove,</l>
<l>36130 Daer die goede rudders sijn van love,</l>
<l>Ende die soeken die aventuren,</l>
<l>Soe helpt mi hir nu tier uren.</l>
<l>Du best wel sculdech te doene nu,</l>
<l>Want ic bem alse wel rudder alstu."</l>
<l>36135 Perchevael antwerde hem saen,</l>
<l>Hi soude hem gerne in staden staen</l>
<l>Op dat hi conde geweten hoe.</l>
<l>Die rudder antwerde hem doe:</l>
<l>"Ghine moeght niet helpen mi,</l>
<l>36140 Het ne si dat u suert soe scarpt si,</l>
<l>Dat ghire mede moeght ontwe slaen</l>
<l>Die ketene die mi houdt gevaen."</l>
<l>Perchevael antwerde ter vart:</l>
<l>"Het ne sal niet bliven om mijn suart,</l>
<l>36145 Al soudict breken metten slane."</l>
<l>Hi bat hem bat naer te stane</l>
<l>Den stene, daer die ketene vast was an;</l>
<l>Ende die ridder vraeghde hem dan</l>
<l>Hoe hi dat te doene woude bestaen?</l>
<l>36150 Hi seide: "Ic sal die ketene af slaen</l>
<l>Neven uwen halsberge," seide hi;</l>
<l>"Want dadict anders, ghi spoter bi</l>
<l>Geketent bliven, dat moeghdi sien."</l>
<l>Hi ginc liggen op den steen nadien.</l>
<l>36155 Perchevael sloech op die ketene doe</l>
<l>Dar si brac neven den halsberch soe,</l>
<l>Dat die rudder na bi desen</l>
<l>Geaffolleert hadde gewesen.</l>
<l>Hi sloech hem .ij. ployen dure</l>
<l>36160 Vanden halsberge tier ure,</l>
<l>Ende dorsloech den steen met den suerde</l>
<l>Recht ocht hadde geweest erde.</l>
<l>Alse die ridder hadde gesien</l>
<l>Dien slach, hi seide nadien:</l>
<l>36165 "Dits een slach, die niet sijn ne mach</l>
<l>Eens mans maer eens viants slach.</l>
<l>Ic wane u suert es gescart."</l>
<l>Hi hief mettien opwart,</l>
<l>Ende hetne hadde gene dere.</l>
<l>36170 Doe haddijt liever dan ere.</l>
<l>Doe quam uten castele te hem wart</l>
<l>Een gewapent rudder metter vart,</l>
<l>Ende dreighdene vanden live doe,</l>
<l>Dat hi den genen verloeste alsoe.</l>
<l>36175 Perchevael sette hem ter were</l>
<l>Jegen hem met gerichten spere,</l>
<l>Ende stakene dat hi met allen</l>
<l>In diepe water moeste vallen.</l>
<l>Hi ware verdronken, maer dat hi</l>
<l>36180 Een scip vant, daer hi hem hilt bi.</l>
<l>Perchevael gaf dat part daer naer</l>
<l>Hem, dien hi verloeste daer,</l>
<l>Ende hi vraeghde den rudder das,</l>
<l>Hoe hi alsoe geketent was?</l>
<l>36185 "Here, ic quam hir," seidi hem,</l>
<l>"Alse die een wandelende ridder bem</l>
<l>Van Arturs hove, die hir sochte</l>
<l>Aventure, die mi hir brochte,</l>
<l>Dat ic herbergede hir binnen,</l>
<l>36190 Daer mi versochte van minnen</l>
<l>Die vrouwe. Ende ic seide hare</l>
<l>Ic ne daets niet, het ne ware</l>
<l>Dat si woude comen met mi,</l>
<l>Ende si gelovet mi daer bi.</l>
<l>36195 Ende als wi en wech souden gaen</l>
<l>Soe warewi beide gevaen,</l>
<l>Ende si was geleegt tien stonden</l>
<l>In vancnessen ende ic gebonden</l>
<l>Alsoe als ghi mi vont, here.</l>
<l>36200 Ic ne hadde nemmermere</l>
<l>Gheten ne waerdi niet comen</l>
<l>Ende mi uter noet genomen."</l>
<l>Perchevael sprac: "Nu segt mi</l>
<l>Uwe name, och u wille si."</l>
<l>36205 Die rudder was gewillich des,</l>
<l>Ende seide: "Ic hete Patrides,</l>
<l>Ende bem eens conincs maech, die heet</l>
<l>Bandemagus." Perchevael sprac gereet:</l>
<l>"Dien kinnic wel." "Soe sidi</l>
<l>36210 Van Arturs hove?" Hi seide: ja hi,</l>
<l>Ende geselle vander tafelronden.</l>
<l>Dander vraeghde hoe lange stonden,</l>
<l>Ende hoe sine name ware?</l>
<l>Perchevael seide daer nare:</l>
<l>36215 "Ic heete Perchevael van Gales,"</l>
<l>Ende hi oec Acglovaels broder es.</l>
<l>"Waerombe ruemdi dat hof dan,"</l>
<l>Sprac Patrides ten goeden man,</l>
<l>"Jegen winter?" "Het dede mi</l>
<l>36220 Keye ende Mordret doen," seide hi,</l>
<l>"Die van mi [spraken] sulke wort."</l>
<l>Si reden alsoe verre vort,</l>
<l>Dat si teens rudders hove quamen,</l>
<l>Daer si hare herberghe namen,</l>
<l>36225 Daer si herde wel waren ontfaen.</l>
<l>Perchevael vraeghde Patridesse saen</l>
<l>Ocht hi te hove soude varen?</l>
<l>Hi seide: ja hi, sonder sparen.</l>
<l>"Soe biddic u, here, dat ghi mi groet</l>
<l>36230 Acglovale, ende ghi hem weten doet</l>
<l>Dat hi mi niet ne soeke; ic vare</l>
<l>Om te wetene niemare</l>
<l>Van Lancelote al tlant dure,</l>
<l>Ende om te vindene aventure."</l>
<l>36235 Patrides seide alse houde</l>
<l>Dat hi de boetscap wel doen soude.</l>
<l>Sanderdaghes porde Patrides</l>
<l>Ende reet soe verre, sijt seker des,</l>
<l>Dat hi int hof quam ende Acglovale</l>
<l>36240 Die boetscap seide van Perchevale;</l>
<l>Ende hi sprac mede van dien</l>
<l>Dat hi an Perchevale hadde gesien,</l>
<l>Ende waeromme hi ruemde dat hof;</l>
<l>Ende hi begreep sere daer of</l>
<l>36245 Keyen ende Mordrette saen.</l>
<l>Hi seide: "Weeti wat ghi hebt gedaen?</l>
<l>Ghi hebt entrouwen, dat secgic u,</l>
<l>Uter herbergen verdreven nu</l>
<l>Den besten ridder dier in was</l>
<l>36250 Sonder Walewein, sijt seker das;</l>
<l>Ende gewasset hi te manne</l>
<l>Hi sal te merre dinc comen danne</l>
<l>Dan ghi selve waent, ende daer bi</l>
<l>Eist mi herde leet dat hi</l>
<l>36255 Uten hove porde binnen desen,</l>
<l><edition n="243"/>Hine hadde starker ende harder gewesen;</l>
<l>Want hi moet gemoyt sijn vort sere</l>
<l>Ende pinen gedoghen mere</l>
<l>Dan sire ouden toe behort."</l>
<l>36260 Alse die coninc dat hadde gehort</l>
<l>Hi lachterde Keyen die tale</l>
<l>Ende Mordrette van Perchevale.</l>
<l>Perchevael reet die lande aldure</l>
<l>Emmertoe soekende aventure.</l>
<l>36265 Sine dingen gingen hem soe te hant,</l>
<l>Dat hi genen rudder ne vant,</l>
<l>Hine quam sijns boven emmertoe.</l>
<l>Ende hi was gecostumeert alsoe,</l>
<l>Dat hi ere costumen plach,</l>
<l>36270 Dat hi messe horde op elken dach</l>
<l>Ende mettenen, sonder sage,</l>
<l>Ende alle die getiden vanden dage.</l>
<l>Hi [helt] wel sine suverhede,</l>
<l>Ende sprac dagelijcs biechte mede.</l>
<l>36275 Dustaen leven leiddi embertoe.</l>
<l>Als hi hadde gewandelt alsoe</l>
<l>Een jaer ende gedaen waerlike</l>
<l>Tscoenste rudderscap van ertrike,</l>
<l>Ende men sprac alle die lande dure</l>
<l>36280 Van sire scoenre aventure,</l>
<l>Ende meer ints conincs Arturs hof</l>
<l>Dan in andren steden daer of,</l>
<l>Daer alle die niemaren quamen</l>
<l>Van lieden van werden namen,</l>
<l>36285 Geviel hem aventure des,</l>
<l>Dat hi gemoete Hestore van Mares,</l>
<l>Int uut gaen van eenen bosche, berect soe,</l>
<l>Dat sine wapine niet waert waren doe;</l>
<l>Sijn scilt was te stucken, sijn halsberch gescort,</l>
<l>36290 Sijn helm gequets weder ende vort,</l>
<l>Ende hi selve sere gepijnt bisonder;</l>
<l>Mar datne was geen wonder,</l>
<l>Want hi hadde sonder rusten .ij. jaer</l>
<l>Gereden ende van gepense suaer,</l>
<l>36295 Alse die niet verheeschen ne mochte</l>
<l>Van Lancelote dien hi sochte.</l>
<l>Deen en kinde den anderen niet bidien</l>
<l>Dat si hen niet ondersien.</l>
<l>Elc hadde .i. goet starct spere.</l>
<l>36300 Si onderstaken hem soe sere,</l>
<l>Dat si beide waren tier stont</l>
<l>Dor scilt ende halsberch gewont.</l>
<l>Hestor joesterde nochtan</l>
<l>Scoenre dan enech ander man:</l>
<l>36305 Hi droech Perchevale vanden perde</l>
<l>Dat hi neder viel ter erde.</l>
<l>Hi ginc vanden perde te hant</l>
<l>Ende ginc daer hi Perchevale vant,</l>
<l>Die herde drove was, sonder waen,</l>
<l>36310 Van dat hem was overgegaen;</l>
<l>Want hine hadde noit van dien stonden</l>
<l>Dat hi nuwe rudder wart man vonden</l>
<l>Diene uut den gereide stac</l>
<l>Sonder dese; ende hi trac</l>
<l>36315 Sijn suert, alse die te doene dochte</l>
<l>Die meeste proueche die hi mochte.</l>
<l>Si vielen beide te gader saen,</l>
<l>Ende gingen grote slage slaen,</l>
<l>Datse niemanne ne hadde gesien,</l>
<l>36320 Hine hadse beide geprijst van dien,</l>
<l>Soe dat elken van hen beiden</l>
<l>Wonderde vander vromecheiden</l>
<l>Die elc vant an anderen daer.</l>
<l>Hestor ne waende niet, vorwaer,</l>
<l>36325 Ane Perchevale tien stonden</l>
<l>Soe grote proueche hebben vonden;</l>
<l>Ende Perchevale in dander side</l>
<l>Ne waende te genen tide</l>
<l>Sulken ridder vinden in enech lant</l>
<l>36330 Alse hi dare an Hestore vant.</l>
<l>Daer bi ne was haer ne gheen,</l>
<l>Hine hadde vrese van hem .ij.</l>
<l>Niet bedi si weerden hen wel beide</l>
<l>Ende deden grote vromecheide.</l>
<l>36335 Si onderwonden hen daer beide</l>
<l>Met suerden te menegher stede.</l>
<l>Si vochten soe lange ende soe sere,</l>
<l>Dat elc hadde .x. wonden ende mere:</l>
<l>Een ander man soude wanen sterven</l>
<l>36340 Vander minster, ende bederven.</l>
<l>Men mochte geware worden das</l>
<l>An derde, die bedect was</l>
<l>Met groten stucken van scilden doe</l>
<l>Ende met maelgen van halsbergen toe,</l>
<l>36345 Ende met den blode, dat al claer</l>
<l>Uut haren wonden liep daer.</l>
<l>Ne hadden si niet geweest so stranc,</l>
<l>Si waren beide doet over lanc.</l>
<l>Die begherte die si hadden beide</l>
<l>36350 Om te wrekene tier stede</l>
<l>Van dat si hen beiden gewont saghen</l>
<l>Deedse soe vele pinen verdragen,</l>
<l>Datsi luttel meer mochten, sonder waen;</l>
<l>Alse deen den andren waende slaen</l>
<l>36355 Dat suert ontwant hem uter hant.</l>
<l>[Ende si begonsten al te hant]</l>
<l>Elc van anderen trecken neder</l>
<l>Om sinen adem te hebbene weder.</l>
<l>Alsi hen lange hadden ondersien</l>
<l>36360 Perchevale sprac te Hestore nadien:</l>
<l>"Here, waert u wille nu ter tijt,</l>
<l>Ic soude gerne weten wie ghi sijt;</l>
<l>Ic ne vant noit soe goeden man ere,</l>
<l>Noch dien ic duchte alsoe sere.</l>
<l>36365 Ghi hebt mi geleit te dingen</l>
<l>Daer mi noit man toe ne mochte bringen."</l>
<l>Hestor seide: "Soe doetdi mi.</l>
<l>Ghi hebt mi begaet dat ic daer bi</l>
<l>Vander doet niet ne mach ontgaen</l>
<l>36370 Ic mach wel secgen, sonder waen,</l>
<l>Dat ic ne vant bin .iij. jaren harewart</l>
<l>Soe goeden rudder tenegher vart.</l>
<l>Ghi sult u moeghen beromen des,</l>
<l>Dat ghi doet hebt Hestore van Mares,</l>
<l>36375 Die geselle vander tafelronden was."</l>
<l>Perchevale was herde droeve das.</l>
<l>Hi seide: "Ay genade, here,</l>
<l>Ic hebbe mesdaen alte sere:</l>
<l>Ic bem vander tafelronden mede.</l>
<l>36380 Ic ne was te ghere stede</l>
<l>Sculdich te vechtene jegen u;</l>
<l>Ic bids u genade nu."</l>
<l>Hestor vraeghde hem tier stonden:</l>
<l>"Sidi dan vander tafelronden?"</l>
<l>36385 "Ja ic, here," antwerde hi.</l>
<l>Hestor seide: "Hoe heetti"?</l>
<l>"Ic hete Perchevael ende bem</l>
<l>Acglovals broder," seidi hem.</l>
<l>"Ay God, here," seide Hestor doe,</l>
<l>36390 "Wat ongevalle brachte ons hir toe,</l>
<l>Dat elkerlijc dus sonder noet</l>
<l>Den anderen heef geslagen doet."</l>
<l>Haerre beider clage was suaer,</l>
<l>Ende hem ontfaermde daer</l>
<l>36395 Van hen selven sere tien stonden</l>
<l>Alsi hem soe mesmaect vonden</l>
<l>Van blode, dat si hadden gelaten,</l>
<l>Ende gewont waren soe uter maten,</l>
<l>Dat har ne gheen waende hebben macht</l>
<l>36400 Te levene toter nacht.</l>
<l>Hestor dede sinen helm af daer</l>
<l>Ende warp den scilt ter erden daer naer,</l>
<l>Ende gingher op licgen doe.</l>
<l>Hi weende sere, ende seide toe:</l>
<l>36405 "Lieve here, lieve broder Lanceloet,</l>
<l><edition n="244"/>Nu ben ic gewont ter doet:</l>
<l>Ghine sult mi nemmermeer sien.</l>
<l>Onse geselscap sal sceiden bi dien</l>
<l>Opten dach heden, des hebbic rouwe</l>
<l>36410 Ay, die coninginne mijn vrouwe</l>
<l>Dede grote sonde, dats mijn gelove,</l>
<l>Dat si u jagede uten hove;</l>
<l>Want om u te soekene over al</l>
<l>Wetic wel dat menech sterven sal.</l>
<l>36415 Ic bemre selve doet bi, here,</l>
<l>Die u begerde te siene mere</l>
<l>Dan alle die andre besonder;</l>
<l>Ende datne was gheen wonder,</l>
<l>Ic was de ghene die u naest ginc toe."</l>
<l>36420 Binnen dien dat Hestor sprac alsoe</l>
<l>Sach hi Perchevale al uut den kere,</l>
<l>Alse die hadde gebloet sere,</l>
<l>Dat hi niet gestaen ne mochte.</l>
<l>Ende alse hi hem te helpene dochte</l>
<l>36425 Ne haddi niet soe vele crachte</l>
<l>Dat hi hem op richten mochte.</l>
<l>Hi was dor Parchevaels wille das</l>
<l>Drovere dan hi om hem selven was.</l>
<l>Alse Perchevael lange hadde alsoe</l>
<l>36430 Gelegen hi dede af doe</l>
<l>Sinen helm ende warpene neder,</l>
<l>Die te broken was wech ende weder.</l>
<l>Hi lichte hem van wapenen mede.</l>
<l>Doe vraeghdi Hestor wat hi dede?</l>
<l>36435 Hi seide: "Ghi hebt mi doet nu,</l>
<l>Dier gelike dat ic hebbe u.</l>
<l>God vergeve u die sonde,</l>
<l>Ic vergeef u nu ter stonde:</l>
<l>Ic ne wancons u niet, bedi</l>
<l>36440 Dat ghi niet en kinnet mi.</l>
<l>Hoe staet met u. lieve here?"</l>
<l>"Ic hebbe," seit hi, "gebloet soe sere,</l>
<l>Ende ic hebbe soe vele wonden</l>
<l>Onder clene ende groet, nu ten stonden,</l>
<l>36445 Ic ne mach niet ontgaen der doet."</l>
<l>Hestor seide: "Dat es scade groet:</l>
<l>Onse doet sal te wonderne sere</l>
<l>Sijn onder die liede here;</l>
<l>Ic wane noit .ij. ridders tere ure</l>
<l>36450 Ne storven bi sulker aventure,</l>
<l>Soe gevriende alswi sculdech waren</l>
<l>Te sine, hadt wel gevaren.</l>
<l>Wi waren sculdech telker stonde</l>
<l>Bi geselscape van der tafelronde</l>
<l>36455 Alse gebrodere te sine."</l>
<l>Dus laghen si in groter pine,</l>
<l>Deen hir ende dander daer,</l>
<l>Dat ginc den avonde naer.</l>
<l>Dar bat Hestore Perchevale</l>
<l>36460 Met harde vriendeliker tale</l>
<l>Dat hi op sijn pert sitten soude</l>
<l>Ende om eenen heremite varen woude,</l>
<l>Ende bidden dat hi te hem quame</l>
<l>Ende met hem brachte ons heren lichgame;</l>
<l>36465 Want hine hadde vander doet</l>
<l>Noit soe geweest in gere noet.</l>
<l>Perchevael antwerde daer hi lach:</l>
<l>"Alsoe help mi God, here, inne mach.</l>
<l>Ic ne wane te genen tiden</l>
<l>36470 Nemmermeer op pert mogen riden."</l>
<l>Dus lagen si beide sonder macht,</l>
<l>Tot dien dat quam die donker nacht,</l>
<l>Dat deen den anderen niet mochte sien.</l>
<l>Hestor seide mettien:</l>
<l>36475 "Ay ic sterve. Nu biddic u sere,</l>
<l>Ocht gi levende blief, lieve here,</l>
<l>Dat ghi mi minen broder groet,</l>
<l>Lancelote, comtdi in sijn gemoet;</l>
<l>Mar ne vertelt hem niet</l>
<l>36480 Bi war ongevalle dat es gesciet</l>
<l>Dat mi de doet es comen an,</l>
<l>Hi souts u wanconnen tonrechte dan."</l>
<l>Perchevael antwerde daer toe:</l>
<l>"Ic gevoelde mi alsoe,</l>
<l>36485 Dat ic u boetscap niet doen ne mach:</l>
<l>Ic ne sal niet leven morgen [den] dach."</l>
<l>Daer si in sulker pinen lagen</l>
<l>Dat si sterven waenden, si sagen</l>
<l>Eene claerheit op hem comen dare,</l>
<l>36490 Recht ocht die clare sonne ware:</l>
<l>Hen wonderde wat mochte wesen.</l>
<l>Si saghen een vat na desen,</l>
<l>Gemaect na eens keelcs gelike,</l>
<l>Bedeect met eenen witten samite rike,</l>
<l>36495 Ende .ij. wieroec vate vore daer,</l>
<l>Ende .ij. andere daer naer;</l>
<l>Sine mochten niet gesien dat,</l>
<l>Wiese droghe ende dat scoene vat;</l>
<l>Niet bedi dat vat dochte hem doe</l>
<l>36500 Helich sijn: si hoepten daer op doe,</l>
<l>Ende si neghen hem tier ure.</l>
<l>Daer geviel hem eene aventure,</l>
<l>Dat si hem gevoelden al gesont</l>
<l>Van dat si gequets waren ende gewont.</l>
<l>36505 Si verloren onlange na dat</l>
<l>In sulker maniren dat vat,</l>
<l>Dat van hen sciet sine wisten waer.</l>
<l>Perchevael sprac te Hestore daer naer:</l>
<l>"Here, hebdi gesien iet</l>
<l>36510 Die dinghe die hir sijn gesciet?"</l>
<l>Hi seide: "Ic hebse gesien,</l>
<l>Want ic genas binnen dien</l>
<l>Dat dat vat tusschen ons was,</l>
<l>Dat ic niet meer gevoele das</l>
<l>36515 Dat ghi mi wondet soe sere.</l>
<l>Ic ne gevoelde mi noit ere</l>
<l>Ghesonder dan ic nu ben."</l>
<l>Perchevael seide weder te hem:</l>
<l>"Aldat selve es mi gesciet,</l>
<l>36520 Want ic ne gevoele niet</l>
<l>Nu ter wilen van enegen wonden:</l>
<l>Ic bem in goeder gesonden.</l>
<l>God onse here bi sire genaden</l>
<l>Heef ons wel gestaen in staden.</l>
<l>36525 God hadde op ons ontfarmechede,</l>
<l>Dat mogewi secgen in warhede,</l>
<l>Die ons met dus scoenre aventure</l>
<l>Genesen heef nu ter ure."</l>
<l>Si ondervraeghden hem na desen</l>
<l>36530 Wat dinghe henlieden hadde genesen,</l>
<l>Dat si daer hadden gesien.</l>
<l>"Ic ne weets niet," sprac Parchevael na dien.</l>
<l>Hestor seide: "Ic segt u dan, Perchevael,</l>
<l>Het es dat heilich grael,</l>
<l>36535 Daerbi gesciet sijn in meneger uren</l>
<l>In Logres vele aventuren.</l>
<l>Onse here heefter bi gedaen</l>
<l>Meneghe miracle, sonder waen."</l>
<l>Doe vraeghde hem Perchevael</l>
<l>36540 Wat wesen mochte dat Grael?</l>
<l>Hestor seide: "Het es een vat</l>
<l>Daer God onse here dat lam uut at</l>
<l>Met sinen jongers, als hi was</l>
<l>Te Symoens des lasers, alsic las."</l>
<l>36545 Oec seidi hoet met sire partien</l>
<l>Joseph van Aramathye</l>
<l>Int lant van Logres brachte daer,</l>
<l>Ende dat sijn oyr oit daer naer</l>
<l>Daer mede sijn gevoedt: "ende noch es</l>
<l>36550 Met sire meisnieden die coninc Pelles,</l>
<l>Ende sal wesen den tijt al</l>
<l>Dat hi in dit lant sijn sal."</l>
<l>"Ic hore wonder," sprac Perchevael daer naer;</l>
<l>"Ic gelove wel dat ghi segt waer,</l>
<l>36555 Ende om die grote cracht, die ic nu</l>
<l><edition n="245"/>Ant grael hebbe geproef, segge ic u,</l>
<l>Dat ic niet en sal rusten vor dien,</l>
<l>Dat ics oppenbarlike hebbe gesien,</l>
<l>Op dat sien mach stervelijc man."</l>
<l>36560 Si dancten beide Goede dan</l>
<l>Van den goede dat hi hen dede.</l>
<l>Si bleven toten daghe tier stede.</l>
<l>Alsi dies daghes worden geware</l>
<l>Si ondercusten hen dare</l>
<l>36565 Ende gheloefden onder hen beiden</l>
<l>Elc anderen bi sekerheiden,</l>
<l>Dat elc anderen in ghere maniren</l>
<l>Binnen sinen live en soude faelgiren,</l>
<l>Ende vort an souden na desen</l>
<l>36570 Getrouwe gesellen wesen,</l>
<l>Omdat si te gader van wonden</l>
<l>Alsoe gecreghen hare gesonden.</l>
<l>Si deden hare wapene an</l>
<l>Ende sochten hare perde dan.</l>
<l>36575 Si vondense ende saten op doe.</l>
<l>Perchevael sprac Hestore toe:</l>
<l>"Wat willewi bestaen te doene?"</l>
<l>"Dat ghi wilt," antwerde de ghoene.</l>
<l>"Wat sochti als wi quamen te ghemoete?"</l>
<l>36580 "Ic sochte," seidi, "Lancelote,</l>
<l>Minen broder, meneghen dach,</l>
<l>Dat ic in .ij. jaren en sach.</l>
<l>Ic hebben gesoch dat ic bem moede</l>
<l>Ende droeve in minen moede,</l>
<l>36585 Dat ic en ghene niemare</l>
<l>Van hem ne hore noch hare noch tare;</l>
<l>Want hijs die scoenste van ertrike</l>
<l>Ende die beste rudder, sekerlike."</l>
<l>Perchevael seide: "Ne hebdi niet das</l>
<l>36590 Ghehort dat hi verloren was?"</l>
<l>Hestor antwerde: neen hi;</l>
<l>Hi seide dat hi hadde daer bi</l>
<l>Bat hope dat hi leven mochte;</l>
<l>Want ware hi doet, hem dochte</l>
<l>36595 Dat hire iet af hadde ghehort.</l>
<l>Doen reden si haren wech vort,</l>
<l>Ende reden onder hen .ij. vorwart</l>
<l>Te gadre meneghe dachvart.</l>
<l><scribe id="B"/>Des avons quamen si gereden</l>
<l>36600 Op enen berch, daer si beneden</l>
<l>Sagen staen een husekijn.</l>
<l>Perchevael sprac: "Hestor, geselle mijn,</l>
<l>Ons es dat beste, dat secgic u,</l>
<l>Dat wi hier neder varen nu</l>
<l>36605 Want het es den avonde bi,</l>
<l>Besien oft daer enege herberge si</l>
<l>Daer wi licgen mochten tnacht.</l>
<l>Wi hebben gereden met groter cracht,</l>
<l>Ende wine quamen heden daer</l>
<l>36610 Dat wi so vele vonden, vor waer,</l>
<l>Dat wi in onsen mont mochten doen."</l>
<l>Hestor seide, die baroen:</l>
<l>"Ic raet wel dat wi daer riden</l>
<l>Ende vernemen nu ten tiden</l>
<l>36615 Oft wi vinden enege herberge."</l>
<l>Doe reden si neder vanden berge</l>
<l>Ende quamen op ene havene saen,</l>
<l>Daer si vire husekine sagen staen.</l>
<l>Si voren na ten enen huse,</l>
<l>36620 Daer een hermite in ene cluse</l>
<l>Woende, die een goet man was,</l>
<l>Ende der zeeliede pape, sijt seker das,</l>
<l>Hadde geweest menege dagen,</l>
<l>Die daer met scepen te landen plagen;</l>
<l>36625 Ende die daden hem groet goet.</l>
<l>Doen die hermite dat verstoet,</l>
<l>Dat daer die ridders quamen nu,</l>
<l>Ontfinc hise wel, secgic u,</l>
<l>Ende was harde blide daer af.</l>
<l>36630 Ic secgu dat hi hen gnoech gaf,</l>
<l>Want hi hadde daer uter zee</l>
<l>Vanden sciplieden van vescen mee</l>
<l>Dat hi verplegen mochte daer.</l>
<l>Wijn haddi goet ende claer,</l>
<l>36635 Want hi hadde een vaetkijn,</l>
<l>Ende die sceplide di brachten wijn</l>
<l>Vulden hem sijn vat gereet.</l>
<l>Dus waren dese .ij., Godeweet,</l>
<l>Bat ontfaen dan si vor nu</l>
<l>36640 Inlangen waren, dat secgic u.</l>
<l>Dus aten si ende waren blide;</l>
<l>Des dancten si sere tien tide</l>
<l>Den hermite, diet gerne dede.</l>
<l>Si resten daer haer mode lede.</l>
<l>36645 Doen si geten hadden daer</l>
<l>Deetse die hermite wel daer naer</l>
<l>Bedden ende deetse slapen gaen,</l>
<l>Dat si sciere hebben gedaen</l>
<l>Des ander dages, dat verstaet,</l>
<l>36650 Rechte in die dageraet,</l>
<l>Was die hermite op gestaen</l>
<l>Ende seide sine getiden saen,</l>
<l>Ende dede messe daer na, twaren.</l>
<l>Eer si en wech souden varen.</l>
<l>36655 Ende doen daer messe was gelesen</l>
<l>Namen si orlof beide mettesen</l>
<l>Ende dancten sere den clusennare,</l>
<l>Ende voren henen oppenbare</l>
<l>Al gewapent onder hen beiden.</l>
<l>36660 Sine wilden daer van eer niet sceiden</l>
<l>Sine souden eer vreiscen niemare</l>
<l>Oft Lanceloet doet ware</l>
<l>Oft levende, dat verstaet;</l>
<l>Dus droech over een haer raet.</l>
<l>36665 Si reden dus weder ende vort</l>
<l>Doe quamen si in ene port</l>
<l>Daer Lanceloet in hadde gelegen;</l>
<l>Also alsi liep sire wegen</l>
<l>In sots wise dedene een goet man</l>
<l>36670 In sijn huus leiden dan,</l>
<l>Om dat hi hem dochte so scone.</l>
<l>Ende dese man was gewone</l>
<l>Goede liede te herbergene gereet,</l>
<l>Die hi sonder have weet.</l>
<l>36675 Ende dese man sach Perchevale</l>
<l>Ende sinen geselle, ende docht hem wale,</l>
<l>Om dat haer wapine gescurt waren,</l>
<l>Dat hise wel noden mochte, twaren;</l>
<l>Want si dochten hem haveloes wesen.</l>
<l>36680 Hi ontfincse beide mettesen,</l>
<l>Ende dede hen savons feeste groet.</l>
<l>Doen die waerd sach Hestor bloet</l>
<l>Seidi: "Here, bi mire Kerstenheden,</l>
<l>Dies es wel een half jaer leden</l>
<l>36685 Dat hier een lach, sijt seker das,</l>
<l>Die u so over gelijc was;</l>
<l>Maer hi was merre ende vromer man</l>
<l>Van leden, ende hi quam hier an</l>
<l>In sots wisen, dat secgic u."</l>
<l>36690 Hi seidem so vele tekene nu,</l>
<l>Dat hi wel kinde daer al bloet</l>
<l>Dat was sijn broder Lanceloet.</l>
<l>Hestor vrachde hem oft hi iet</l>
<l>Wist doe hi henen sciet</l>
<l>36695 Waerward hi henen soude gaen?</l>
<l>Die ward seide: "Ic hebbe verstaen</l>
<l>Dat hi dor dese stat leet,</l>
<l>Maer vort icker niet af ne weet."</l>
<l>Des ander dages herde vroe</l>
<l>36700 Stonden si beide op alsoe</l>
<l>Ende reden vord, sonder waen,</l>
<l>Al daer hen die ward dede verstaen.</l>
<l>Nu salic swigen van desen</l>
<l>Ende van Lancelote vort lesen.</l>
<l>36705 Nu gewaget daventure das,</l>
<l><edition n="246"/>Dat Lanceloet uten sinne was</l>
<l>Ende niet wiste wat hi dede.</l>
<l>Hi liep te voet ende naect mede</l>
<l>Embertoe menege dachvart,</l>
<l>36710 Nu vorwerd ende nu achterward.</l>
<l>Sine huut was worden sward</l>
<l>Vander sonnen, ende harde hart.</l>
<l>Hi ward so sere mesmaect om dat</l>
<l>Hi vele pijnde ende lettel at,</l>
<l>36715 Dattene nieman hadde gesien,</l>
<l>Al haddine wel gekint vor dien,</l>
<l>Dine kinde, hi was so mesmaect,</l>
<l>Eer dierste winter leet, ende so naect.</l>
<l>Soe dattene brachte die aventure</l>
<l>36720 Tot enen paulione tier ure,</l>
<l>Dat in enen mersch gerecht stont,</l>
<l>Daer een wit scilt vor hinc al ront,</l>
<l>Ende ene glavie ende een sward.</l>
<l>Lanceloet liep tote daer ter vard,</l>
<l>36725 Ende trac dat sward uten scoe,</l>
<l>Ende sloech grote slage opten scilt doe</l>
<l>In dire gelike oft daer jegen</l>
<l>.X. ridders hadden geslegen.</l>
<l>Hi slogene te sticken ter menger steden,</l>
<l>36730 Als die nine wiste wat hi dede.</l>
<l>Int paulioen was oec doe</l>
<l>Een riddere ende ene joncfrouwe toe.</l>
<l>Mettien quam een man vort,</l>
<l>Die di nose hadde gehort,</l>
<l>36735 Ende liep te Lancelote ward,</l>
<l>Ende woude hem nemen dat sward,</l>
<l>Want hine wiste niet das,</l>
<l>Dat hi uten sinne was.</l>
<l>Lanceloet warpene van hem ende stac</l>
<l>36740 Dat hi bi na den hals brac;</l>
<l>Hine dede el niet, maer hi liep saen</l>
<l>Slaen alsi te voren hadde gedaen.</l>
<l>Ende alse die man hulpe riep</l>
<l>Geviel dattie riddere liep</l>
<l>36745 Ende seide doe: Wat hebdi?"</l>
<l>"Acharme, here," seide doe hi,</l>
<l>"Dese duvel heeft mi bina doet."</l>
<l>Hi ward geware dat Lanceloet</l>
<l>Alsoe jegen den scilt vacht doe,</l>
<l>36750 Ende hi pensede daer naer</l>
<l>Dat hijs ne dade meer no min,</l>
<l>Ware hi wel in sinen sin;</l>
<l>Soe dat den riddere dochte,</l>
<l>Dat hi wel daer an doen mochte,</l>
<l>36755 Die den minsce dade tier ure</l>
<l>Resten op die aventure</l>
<l>Oft hi weder mochte gewinnen</l>
<l>Sinen sin; ende daer binnen</l>
<l>Ginc hi ten naecten man ward</l>
<l>36760 Ende wildem nemen daer dat sward.</l>
<l>Ende Lanceloet riep dese word:</l>
<l>"Here, en comt niet hier vord,</l>
<l>Maer laet mi vechten minen strijt.</l>
<l>Ic sla u doet comdi ter tijt."</l>
<l>36765 Die riddere in sijn paulioen ginc</l>
<l>Ende wapende hem om dese dinc.</l>
<l>Hi quam te Lancelote weder</l>
<l>Ende hiet hem tswerd lecgen neder;</l>
<l>Ende hi wout hem nemen ter vart.</l>
<l>36770 Ende Lanceloet verhief dat sward</l>
<l>Ende slogene opten helm soe,</l>
<l>Dat swerd te sticken vloech doe;</l>
<l>Ende hi ward soe verdoeft saen,</l>
<l>Dat hi nine conde gestaen,</l>
<l>36775 Maer hi viel neder, soe verdoeft,</l>
<l>Dat hem die hersenen wilen int hoeft</l>
<l>Lanceloet litene licgen daer</l>
<l>Ende liep int paulioen daer naer,</l>
<l>Daer die joncfrouwe ward ontwake.</l>
<l>36780 Si sach te hant bi dire sake</l>
<l>Dat hi al uten sinne was.</l>
<l>Si vervaerde hare dor das,</l>
<l>Dat si van vresen hulpe riep</l>
<l>Ende van haren bedde liep;</l>
<l>36785 Ende Lanceloet liper op te hant,</l>
<l>Dat hi heet te sinen genoge vant,</l>
<l>Alse die gehad heeft groet coude.</l>
<l>Si vant haer lief alsoe houde</l>
<l>Ter eerden licgende in sulker noet,</l>
<l>36790 Dat si waende dat hi ware doet,</l>
<l>Daer si groten rouwe af nam.</l>
<l>Daer na alse haer lief bequam</l>
<l>Scouthise ende vrachde hare</l>
<l>Waer die gene gevaren ware,</l>
<l>36795 Dine berect hadde alsoe?</l>
<l>Die joncfrouwe sprac den riddere toe:</l>
<l>"Ay here, twi vragedi nu des,</l>
<l>Ic secge dat hi uten sinne es;</l>
<l>Om God, en doet hem gene dere."</l>
<l>36800 "Nenic niet," seide die here,</l>
<l>"In gere maniren; oft God wille,</l>
<l>Ic salne bi mi houden stille</l>
<l>Tot dat hi sal sijn genesen.</l>
<l>Ic weet wel dat ic sal bi desen</l>
<l>36805 Hebben danc ende grote ere,</l>
<l>Bedie kendic noit ere</l>
<l>Man, die met swerde conste slaen,</l>
<l>Soe es hi goet riddere, sonder waen.</l>
<l>Ic ben die niet fineren ne sal</l>
<l>36810 Ericken hebbe te poente al</l>
<l>Bi ons heren hulpe in sinen sin."</l>
<l>Die joncfrouwe seide: "Hi es daerin."</l>
<l>Hi ginc int paulioen te hant,</l>
<l>Daer hine vaste slapende vant</l>
<l>36815 Opt bedde, alse die vermoit was.</l>
<l>Hi was harde blide dor das,</l>
<l>Ende hi dectene al lisenlike</l>
<l>Metter joncfrouwen clederen vrindelike.</l>
<l>Hi sinde ten witten castele saen</l>
<l>36820 Te sinen broder sinen naen,</l>
<l>Die haestelike tot hem quam;</l>
<l>Ende alsene die broder vernam</l>
<l>Hi seide: "Broder, ic hebbe u</l>
<l>Om groet wonder ontboden nu."</l>
<l>36825 Die riddere van daer hiet Bilaus,</l>
<l>Ende die ander Oelyaus.</l>
<l>Bylaus telde hem daer naer</l>
<l>Algader vanden naecten man daer;</l>
<l>"Ende ic bidde u," seide hi,</l>
<l>36830 "Dat gi nu daer af wilt geraden mi,</l>
<l>Want ic gerne houden soude desen</l>
<l>Tes hi becomen mochte wesen."</l>
<l>Oelyaus antwerde hem doe:</l>
<l>"Broder, in weter wat raden toe;</l>
<l>36835 Maer soudemenne nu genesen,</l>
<l>Het moeste verre van liden wesen,</l>
<l>Daer ne geen licht ne ware."</l>
<l>Soe dat Bylaus seide daer nare:</l>
<l>"Hulpt mi, dat icken thus bringe,</l>
<l>36840 Daer es sulke stat sonderlinge."</l>
<l>Soe dat sine int bedde bonden,</l>
<l>Daer sine vaste slapende vonden,</l>
<l>Ende dedene dragen met gemake,</l>
<l>Dat hi niet en ware ontwake</l>
<l>36845 Eer hi in Bylaus huse quam.</l>
<l>Ende alsi hem gebonden vernam</l>
<l>Hi woude hem ontbinden mettien,</l>
<l>Maer dan mochte niet gescien.</l>
<l>Men ontbant hem die hande</l>
<l>36850 Ende dedene eten te hande;</l>
<l>Soe datten Bylaus hilt alsoe</l>
<l>Den winter enten somer toe,</l>
<l>Dat hi nochtan nine genas,</l>
<l>Sonder dat hi gemaclijc was.</l>
<l>36855 Doe gaf men hem goder cleder saen</l>
<l><edition n="247"/>Ende litene in vingerline gaen,</l>
<l>Soe dat hi beterde daer mede,</l>
<l>Ende hi bequam een deel van sire sothede.</l>
<l>Ende nieman en kindene nochtan;</l>
<l>36860 Maer om die scoenheit dire was an</l>
<l>Drogense alle over een das,</l>
<l>Dine sagen, dat hi goet ridder was.</l>
<l>Si warens alle drove ende gram</l>
<l>Dat hi van sire siecheit nine bequam.</l>
<l>36865 Dus was hi lange tier steden;</l>
<l>Hine ware danen niet gesceden,</l>
<l>Maer dat hem een aventure quam toe;</l>
<l>Ende ic sal u secgen alsoe.</l>
<l>Int begin vanden wintere ter stonden</l>
<l>36870 Brachten .i. wilt swijn gejaecht honden</l>
<l>Vor den torre daer Lanceloet lach; ende daer</l>
<l>En quam jagere no knape naer.</l>
<l>Alse Lanceloet dat swijn sach liden</l>
<l>Hi begerde hem te volgene tien tiden.</l>
<l>36875 Hi ginc te hant ter porten ward,</l>
<l>Daer hi vant een gesadelt part,</l>
<l>Daer hi niet op comen mochte,</l>
<l>Alse hire op te sittene dochte,</l>
<l>Vanden vingerlinen, daer sine been</l>
<l>36880 Met gespannen waren al in een.</l>
<l>Hi brac die vingerline doe</l>
<l>Ontwe ende ontginc alsoe.</l>
<l>Hi nam een spere ende een sward,</l>
<l>Ende sat te hant op dat part,</l>
<l>36885 Ende volgede den swine ter vart,</l>
<l>Dat sere liep te bosche wart.</l>
<l>Daer vermaende hi die honde</l>
<l>Ende volgede mede so lange stonde,</l>
<l>Dat hi dat swijn metten spere stac</l>
<l>36890 Dore die scouderen, dat spere brac;</l>
<l>Maer en was niet sere gewont:</l>
<l>Dat swijn ward verstormt tier stont</l>
<l>Ende dor sloech die lanken den perde,</l>
<l>Dat neder doet viel ter erde.</l>
<l>36895 Lanceloet spranc op ter vart</l>
<l>Ende hadde getrect dat sward.</l>
<l>Tswijn liep hem op tier stonde</l>
<l>Ende sloech hem int die eene wonde.</l>
<l>Hi geraeket int hoeft soe wel,</l>
<l>36900 Dat doet vor hem neder vel;</l>
<l>Maer hi gevoeldem gewont soe,</l>
<l>Dat hi nine mochte gaen doe.</l>
<l>Hi bleef sittende onder enen boem,</l>
<l>Ende was niet soe vroet dat hi goem</l>
<l>36905 Nam te sire swarre wonde,</l>
<l>Dat hise jegen dat bloden bonde.</l>
<l>Soe dat bi hem leet omtrent noene</l>
<l>Een hermite van heilegen doene;</l>
<l>Als hi dat swijn verslagen vant</l>
<l>36910 Ende die honde, hi ginc te hant</l>
<l>Tot Lancelote al daer hi lach,</l>
<l>Ende ontboet hem goeden dach.</l>
<l>Hi, die hem niet verwiste doe,</l>
<l>En antwerdde hem een word niet doe.</l>
<l>36915 Die goede seide: "Wie sidi?"</l>
<l>"Ic ben gewont," antwerde hi.</l>
<l>"Wie deet?" seide die gode man.</l>
<l>Hi wiesde op dat swijn dan,</l>
<l>Alse die soe sot was tier stonde,</l>
<l>36920 Dat hijt hem niet gesecgen conde.</l>
<l>Die goede man seide: "Na dat staet</l>
<l>Gi sijt verloren, gine hebt raet,</l>
<l>Gi hebt soe vele gebloet nu.</l>
<l>Wildi met mi comen ic sal u</l>
<l>36925 Bider hulpen van onsen here</l>
<l>Doen genesen van uwen sere."</l>
<l>Lanceloet seide: "Vliet van mi,</l>
<l>In hebbe geen arch." Doe seidi:</l>
<l>"Ay live here, gi donct mi doet</l>
<l>36930 Gine laet u beteren uwen noet."</l>
<l>Lancelote vernoide sere doe</l>
<l>Datter die gode soe vele sprac toe:</l>
<l>Hi verhief om hem te slane dat sward.</l>
<l>Die goede man trac achterward</l>
<l>36935 Ende werd daer wel doe in inne</l>
<l>Dat Lanceloet was uten sinne.</l>
<l>Hem ontfarmde doe sere das,</l>
<l>Omdat hi soe scone was.</l>
<l>Hi ginc teens ridders huus daer naer</l>
<l>36940 Ende nam tot .x. knapen daer,</l>
<l>Dine drogen ins hermiten celle,</l>
<l>Die daer hadde enen geselle,</l>
<l>Die bat wonden conste genesen</l>
<l>Dan ieman die mochte wesen;</l>
<l>36945 Ende hi onderwant hem soe das,</l>
<l>Dat hi in ere maent genesen was;</l>
<l>Maer Lanceloet argede ser</l>
</text>
<!--</ENTRY>
--></TEI.2>
